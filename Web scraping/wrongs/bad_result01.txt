Odlišné stanovisko<br><br>     Stěžovatel  ve  svém  návrhu  požadoval  zrušení ustanovení §<br>200l  odst.  2  zákona  č.  99/1963  Sb.  v  jeho  platném  znění,<br>v souvislosti  se svou  ústavní  stížností.  Jak vyplývá  z výroku<br>Ústavního  soudu,  bylo  rozhodnuto  nálezem,  že  se  stěžovateli<br>vyhovuje a  napadené ustanovení občanského  soudního řádu, v  jeho<br>platném znění, se ruší.<br><br>     Podle § 68 zákona č. 182/1993 Sb., o Ústavním soudu, v řízení<br>o zrušení  zákonů  posuzuje  Ústavní  soud  při  rozhodování obsah<br>zákona z hlediska jeho souladu  s ústavními zákony a mezinárodními<br>smlouvami podle  čl. 10 Ústavy.  Vzhledem k tomu  měl Ústavní soud<br>současně vypustit  v § 200l  odst. 1 slova  "bez jednání", protože<br>současně platné ustanovení ve znění:  "1) O stížnosti proti vydání<br>osvědčení o zvolení členem zastupitelstva v obci rozhodne soud bez<br>jednání usnesením, a to do sedmi dnů", je v rozporu s čl. 14 odst.<br>1 Paktu  o občanských  a  politických  právech (č.  120/1976 Sb.),<br>jakož i  s čl. 6 odst.  1 Úmluvy o ochraně  lidských práv a svobod<br>(č. 209/1992  Sb.). Uvedený pakt  stanoví výslovně, že  každý musí<br>být řádně a veřejně vyslechnut příslušným, nezávislým a nestranným<br>soudem, zřízeným  podle zákona, pokud  jde o vznesení  jakéhokoliv<br>obvinění,  nebo  pokud  jde  o   určení  jeho  práv  a  povinností<br>uplatněných žalobou. Dodržení odpovídajících ustanovení obou smluv<br>není možné  ani v jiné instanci,  protože odst. 3 §  200l výslovně<br>stanoví,  že  proti  rozhodnutí  soudu  nejsou  přípustné  opravné<br>prostředky.<br>     Závěrem je nutno konstatovat, že použití zásady "ne eat iudex<br>ulta petitum" není v řízení před Ústavním soudem případné, protože<br>pro Ústavní soud převažuje jeho základní úloha být soudním orgánem<br>ochrany ústavnosti podle čl. 84 Ústavy ČR.
Odlišné stanovisko<br>     Na  návrh   skupiny  14  senátorů   Senátu  Parlamentu  České<br>republiky  rozhodl Ústavní  soud svým  rozhodnutím sp.  zn. Pl. ÚS<br>3/2000  o  tom,  že  se  ruší  vyhláška  Ministerstva  financí č.<br>176/1993 Sb., o  nájemném z bytu a o úhradě  za plnění poskytovaná<br>s užíváním bytu, ve znění pozdějších předpisů, dnem 31. 12. 2001.<br><br>     Podle tohoto odlišného stanoviska měl však Ústavní soud návrh<br>skupiny  senátorů  podle  §  70  odst.  2  zákona  č. 182/1993 Sb.<br>zamítnout, protože nebyly dány důvody ke zrušení napadené vyhlášky<br>pro  její  rozpor  s ústavním  zákonem,  zákonem  nebo mezinárodní<br>smlouvou podle čl. 10 Ústavy ČR.<br><br>     Návrh na zrušení sice  uvádí řadu údajných porušení ústavních<br>předpisů, ale  jde spíše o  porušení vykonstruovaná než  skutečná,<br>navíc   nepřesvědčivá.   Tato   tvrzení   byla  pečlivě  vyvrácena<br>v rozboru Ministerstva financí k návrhu skupiny senátorů, který je<br>v nálezu  citován.  Kromě  toho  je  iluzorní  tvrdit, že musí být<br>z důvodu protiústavnosti urychleně zrušena vyhláška, jejíž nutnost<br>existence je  uznávána nejméně od  roku 1993 jako  nezbytná, neboť<br>řešila v té době neřešitelné  ekonomické problémy, které měly svůj<br>zdroj  v předchozích čtyřiceti  letech. Ekonomická  situace nutila<br>vlády  přistupovat  k řešení   a  uvolňování  překážek  s rozvahou<br>a postupně, jako  tomu bylo např.  v restitucích alespoň částečnou<br>náhradou   způsobených  křivd,   nebo  naopak   je  řešit   rychle<br>v případech,  kde uvolnění  cenových předpisů  bylo možné, protože<br>nabídka převýšila poptávku, např. u nájmů nebytových prostor, když<br>nastaly pozitivní podmínky pro takový postup.<br><br>     Nejde   tedy   v případě   napadené   vyhlášky   o   regulaci<br>ekonomických  problémů  neústavním   způsobem,  nejde  o  opatření<br>protiústavní a  Ústavní soud neměl zasahovat  do deset let starého<br>problému snahou o změnu jeho  věcného řešení, zejména když mu bylo<br>známo,  že  vládou  je  intenzívně  připravována  nová úprava této<br>vleklé  záležitosti.  V každém  případě  měl  vyčkat nového řešení<br>a pak   se   teprve   věnovat   posouzení   jeho   ústavnosti   či<br>protiústavnosti.  V opačném případě  bylo zasaženo  do práva vlády<br>řešit  sociální  a  ekonomické  problémy  státu,  a tak i provádět<br>cenovou  regulaci  podle  §  1  odst.  6  zákona  č. 526/1990 Sb.,<br>o cenách,  tj. omezit  právo volně  sjednat cenu  zboží či  jiného<br>plnění  v případech  ohrožení   trhu  účinky  omezení  hospodářské<br>soutěže  nebo pokud  to vyžaduje  mimořádná tržní  situace. Přitom<br>právo na volné sjednání ceny není základním právem ani svobodou ve<br>smyslu Listiny základních práv a svobod.<br><br>     Ještě závažnějším  se však jeví,  že Ústavní soud  neměl jako<br>moc  soudní zasahovat  do nehotového,  právě probíhajícího  návrhu<br>řešení,  náležejícího v této  etapě výhradně  vládě. Tím  méně měl<br>určovat  lhůtu  pro  její  rozhodnutí.  Zasáhl  tak  do působnosti<br>a okruhu činnosti  a zejména do odpovědnosti  moci výkonné, což je<br>v rozporu se smyslem a účelem ustanovení  čl. 2 odst. 2 Ústavy ČR.<br>Navíc  sám  nemůže  garantovat,  že  do  jím  stanovené  doby bude<br>nalezeno optimální právní řešení, jež stanovená lhůta předpokládá,<br>a riskuje  tak vytvoření  právního vakua.  Vůbec pak nepředpokládá<br>nebo opomíjí, že v zákonném vyjádření, byť i nalezeného řešení, by<br>mohlo přesto dojít k porušení  ústavnosti nebo mezinárodní smlouvy<br>podle  čl.   10  Ústavy  ČR   např.  tím,  že   nebyly  podniknuty<br>odpovídající kroky  k zajištění práv občanů,  zakotvených v čl. 11<br>mezinárodního  Paktu  o  hospodářských,  sociálních  a  kulturních<br>právech.  A  tak  nelze  ani  dohlédnout  důsledky  této předčasné<br>aktivity.<br><br>     Se zřetelem  k tomu lze návrhy  na zrušení napadené  vyhlášky<br>(a  tomu odpovídající  nález Ústavního  soudu) považovat  za kroky<br>disproporcionální, neboť  zrušení regulace nájemného  bytů by mělo<br>být vyváženo odpovídající občanskoprávní i sociálněprávní ochranou<br>nájemníka. Taková ochrana de lege lata v potřebné míře neexistuje.<br><br>     Závěrem,  jako obiter  dictum, lze  říci, že  cenová regulace<br>sama  o  sobě  není  věcí  protiústavní,  pokud  je řádně upravena<br>odpovídající  právní normou,  vydanou kompetentním  orgánem státu.<br>Určitou  formu  regulace  nájemného  zná  přitom  mnoho  moderních<br>demokratických  států a  nejsou považovány  za něco  nepřípustného<br>a porušujícího  lidská  práva.  Navíc  sociální  aspekty regulací,<br>zejména  u  bydlení,  jsou  nesporně  chráněným  obecným zájmem ve<br>smyslu čl. 11  odst. 3 Listiny základních práv  a svobod. Regulace<br>v České  republice  vyjadřuje  mnohdy  veřejný  zájem  na  ochraně<br>občanů, případně určitých skupin obyvatel, jak je chápe vláda nebo<br>zákonodárný  sbor v rámci  své Ústavou  ČR stanovené  odpovědnosti<br>a v konkrétním  případě  na  ochranu  těch,  kteří  do stávajících<br>nájemních, dříve užívacích, vztahů vesměs vstoupili již před rokem<br>1990.  Změnu těchto  vztahů nelze  provést škrtem  pera. Proto  je<br>určitým   výrazem   nepochopení   základní   problematiky   řešení<br>politických  a ekonomických  problémů jako  pozůstatků předchozích<br>čtyřiceti  let,  když  je  v praxi  mnohdy  ve  zrušení  konkrétní<br>vyhlášky  ministerstva  spatřován  vhodný  nátlak  na  vládu,  aby<br>určitou situaci  řešila. Tím je využíváno  poslání Ústavního soudu<br>jako  soudu  pro  ochranu  ústavnosti  k politickým  účelům a jsou<br>porušovány principy dělby moci dané Ústavou ČR.<br><br>V Brně dne 21. června 2000
ODLIŠNÉ STANOVISKO<br><br>      k nálezu  pléna Ústavního  soudu ze  4. června  1997<br>                      sp.  zn.<a href="https://nalus.usoud.cz/Search/GetRegSignDecisions.aspx?sz=Pl-7-97" target="_blank"> Pl.ÚS 7/97</a>.<br><br>     V odůvodnění nálezu, přijatého  většinou členů pléna, kterým<br>se  zrušuje  vyhláška  města  Š.   č.  41/96  ze  dne  16.12.1996<br>o regulaci digitálních a světelných  přístrojů a hracích zařízení<br>na  území  města  Š.,  se  Ústavní  soud  opět  vrací k původnímu<br>restriktivnímu výkladu  samostatné působnosti obce.  Tento výklad<br>však  pro  zajištění  ústavnosti  a  zákonnosti  obecně závazných<br>vyhlášek obcí vydaných v  samostatné působnosti není nezbytný ani<br>vhodný.  Rozsah  samostatné  působnosti  v  §  14  odst. 1 zákona<br>o obcích  je  koncipován  demonstrativně,  a  proto  podle našeho<br>názoru  může být  jednak doplněn  zvláštními zákony,  jednak také<br>rozšířen na  základě všeobecné kompetenční klauzule  obsažené v §<br>14 odst. 2  tohoto zákona. Ústavní soud měl  pokračovat v trendu,<br>který  započal nálezem  ve věci  Pl.ÚS 18/94  ze dne 8. listopadu<br>1994, který byl vyhlášen pod č.  231/1994 Sb. a v plném znění byl<br>publikován pod  č. 50 svazku  2 Sbírky nálezů  a usnesení ÚS  ČR.<br>Tento  nález  se  ve  svém  odůvodnění  pokusil  o vhodné spojení<br>kontroly  ústavnosti a  zákonnosti při  respektování samostatných<br>kompetenčních  tradic  veden  veřejnou  snahou,  aby  obec  vůbec<br>disponovala  nějakými  nástroji  k  naplnění  svých samosprávných<br>funkcí,  bez jejichž  asistence se  samospráva stává  bezobsažným<br>pojmem.   Při   respektování   tohoto   trendu   nelze  souhlasit<br>s restriktivním výkladem §  17 nyní platného zákona o  obcích a §<br>14 odst.  1 písm. o)  téhož zákona. Je  sice pravda, že  důvodová<br>zpráva k novele zákona o obcích č. 279/1995 Sb. uvádí, že důvodem<br>novelizace  je  především  regulace  prostituce  jako jevu, který<br>ohrožuje veřejný  pořádek, avšak důvodová  zpráva nepochybně nemá<br>normativní  hodnotu.  Napadená  vyhláška   města  Š.  byla  zcela<br>zřetelně pojata  jako vyhláška směřující  k zabezpečení veřejného<br>pořádku  (čl.  2)  a  tento  její  charakter  také město opětovně<br>zdůrazňovalo  při obhajování  svého právního  názoru. Dle  našeho<br>soudu  ustanovení  §  17  zákona  o  obcích  umožňuje  obci zcela<br>nesporně,  aby  v  zájmu   veřejného  pořádku  regulovala  určité<br>činnosti a v tomto směru nemůže  být samo o sobě překážkou to, že<br>tyto činnosti jsou jinak regulovány zvláštním právním předpisem.<br><br>V Brně dne  18. června 1997
ODLIŠNÉ STANOVISKO č. 1<br><br>     soudce  Ústavního  soudu  České  republiky,  podané  k výroku<br>nálezu, se zakládá na následujících důvodech:<br><br>                               I.<br>     Podle  §  244  odst.  2  o.  s.  ř.  ve  správním  soudnictví<br>přezkoumávají  soudy  rovněž  zákonnost  rozhodnutí orgánů zájmové<br>samosprávy  a dalších  právnických osob,  pokud jim  zákon svěřuje<br>rozhodování o právech a  povinnostech fyzických a právnických osob<br>v oblasti veřejné správy. Jedná-li se  o právo základní, je soudní<br>přezkum takovýchto  rozhodnutí podle čl. 4  Ústavy České republiky<br>a podle  čl.   36  odst.  2  Listiny   základních  práv  a  svobod<br>obligatorní.<br><br>     V posuzované věci nutno proto v první řadě zodpovědět otázku,<br>zdali se v případě rozhodování o přijetí ke studiu na vysoké škole<br>jedná  o  rozhodování  o  právu  fyzické  osoby  v oblasti veřejné<br>správy.  Pozitivní  odpověď  na  tuto  otázku  lze odvinout jednak<br>z platné   právní  úpravy   a  jednak   z  judikatury   a  konečně<br>i teoretickoprávně.<br><br>     Z hlediska  platného práva je to  zejména napadené ustanovení<br>přílohy  A o.  s. ř.,  které  by  nemělo rozumný  smysl v  případě<br>závěru, podle něhož se v posuzovaném případě nejedná o rozhodování<br>o právu fyzické  osoby v oblasti  veřejné správy. Dále  § 18 odst.<br>2 zákona č. 172/1990 Sb., o  vysokých školách, ve znění pozdějších<br>předpisů,  zakotvuje proces  rozhodování  o  přijetí ke  studiu na<br>vysoké  škole. V  souvislosti s  rozhodnutím o  přijetí ke  studiu<br>obsahuje   citované   ustanovení   i   výčet  náležitostí  pojmově<br>charakterizujících rozhodnutí  v oblasti veřejné  správy (vyžaduje<br>se jeho odůvodnění, zakotvuje se přezkumný mechanizmus).<br><br>     Z  hlediska judikatury  lze zmínit  usnesení Ústavního  soudu<br>České a  Slovenské Federativní Republiky  ze dne 19.  března 1992,<br><a href="https://nalus.usoud.cz/Search/GetRegSignDecisions.aspx?sz=2-18-92" target="_blank">sp. zn. II. ÚS 18/92</a>, v  němž byla řešena otázka, jestli Právnická<br>fakulta  Univerzity  Karlovy  v  oblasti  rozhodování o rigorozním<br>řízení vystupovala  jako orgán veřejné moci.  K pozitivní odpovědi<br>na tuto otázku Ústavní soud ČSFR dospěl přijetím východiska, podle<br>něhož jiný právní subjekt, než  státní orgán, rozhoduje jako orgán<br>veřejné moci  o základních právech  a svobodách tehdy,  je-li toto<br>rozhodování  součástí  pravomoci  zakotvené  zákonem a účastenství<br>v něm nutnou  podmínkou pro realizaci takového  práva nebo svobody<br>a nelze-li právo nebo svobodu uplatnit jinak.<br>     Podle  názoru  teorie:  "Nelze  mít  bez  dalšího  za  to, že<br>jakékoli  rozhodnutí   o  právech  a   povinnostech  fyzické  nebo<br>právnické  osoby je  již z  tohoto důvodu  vydaným v oboru veřejné<br>správy.  Zde musí  soud, a  právě on,  odlišit, zda  dotčená práva<br>a povinnosti     jsou      charakteru     veřejnoprávního     nebo<br>soukromoprávního; bezvýjimečně použitelné  kriterium tu není nejen<br>díky tomu, že správní věda neměla  po řadu let možnost se svobodně<br>rozvíjet  a  nejen  pro  téměř  neexistující  komparatistiku,  ale<br>i proto, že hranice mezi správou veřejnou a správou soukromou jsou<br>v moderním  světě  dosti  pohyblivé,   a  to  ve  prospěch  správy<br>veřejné."  (J. Bureš,  L. Drápal,  Občanský soudní  řád. Komentář.<br>Praha 1994, s. 491) Argumentem  ve prospěch závěru, že rozhodování<br>o přijetí  ke  studiu  na   vysoké  škole  má  povahu  rozhodování<br>o právech fyzických osob v oboru  veřejné správy je skutečnost, že<br>zákon  o vysokých  školách předpokládá  výlučně existenci státních<br>vysokých  škol,  na  část  jimi  uskutečňovaných  rozhodnutí přímo<br>vztahuje  správní řád  (§ 34),  pro další  část upravuje speciální<br>postup (např. § 18 odst. 2).  Právu studovat na vysoké škole zákon<br>přisuzuje   veřejnoprávní   povahu.    Toto   konstatování   plyne<br>z ustanovení §  34, podle něhož  se na rozhodování  o vyloučení ze<br>studia vztahuje  správní řád, a tudíž  následně i možnost soudního<br>přezkoumání.<br><br>                               II.<br>     Pozitivní  odpověď na  otázku splnění  podmínek, vyžadovaných<br>ustanovením § 244  odst. 2 o. s. ř.  pro soudní přezkum rozhodnutí<br>orgánů  zájmové  samosprávy  nebo  dalších  právnických osob, vede<br>k nutnosti zkoumat naplnění čl. 4  Ústavy České republiky a čl. 36<br>odst. 2 Listiny základních práv a svobod.<br><br>     Podle  čl. 33  odst. 1  Listiny základních  práv a  svobod má<br>každý právo na vzdělání,  což odstavec druhý citovaného ustanovení<br>specifikuje  v tom  smyslu, že  kromě práva  na bezplatné vzdělání<br>v základních   a  středních   školách  mají   občané  podle  svých<br>schopností  a  podle  možností   společnosti  právo  na  bezplatné<br>vzdělání též na vysokých školách.<br><br>     Otázkou  je,   zda  z  hlediska   ústavního  lze  konstatovat<br>existenci  základního práva  ke studiu  na vysoké  škole, anebo se<br>jedná  o ústavní  normu, jež  má jiný  normativní obsah. Toliko po<br>jejím zodpovězení  lze dospět k  závěru o nutnosti  soudní ochrany<br>podle  čl. 4  Ústavy a  čl.  36  odst. 2  Listiny základních  práv<br>a svobod.<br><br>     Ústavní  úprava  postavení  jedince  ve  společnosti obsahuje<br>ochranu individuálních  práv a svobod,  jakož i ochranu  veřejných<br>statků (public goods, kolektive Gütter).<br><br>     Rozdíl  mezi  nimi  spočívá  v  jejich  distributivnosti. Pro<br>veřejné  statky  je  typické,  že  prospěch  z nich je nedělitelný<br>a lidé nemohou  být vyloučeni z jeho  požívání. Příklady veřejných<br>statků  jsou národní  bezpečnost, veřejný  pořádek, zdravé životní<br>prostředí.  Veřejným   statkem  se  tudíž   určitý  aspekt  lidské<br>existence  stává za  podmínky, kdy  není možno  jej pojmově, věcně<br>i právně  rozložit  na  části  a  tyto  přiřadit jednotlivcům jako<br>podíly. (K pojmu veřejné statky  v ekonomické literatuře viz např.<br>P. A. Samuelson  - W. Nordhaus, Ekonomie, Praha  1991, s. 770-771,<br>982; v literatuře právnické  např. J. Raz, Right-Based Moralities,<br>in: Theories of Rights, (Ed. J.  Waldron), Oxford 1984, s. 187; R.<br>Alexy,  Recht, Vernunft,  Diskurs. Studien  zur Rechtsphilosophie,<br>Frankfurt a. M. 1995, s. 239 a násl.).<br><br>     Pro základní práva a svobody  je, na rozdíl veřejných statků,<br>typická jejich  distributivnost. Aspekty lidské  existence, jakými<br>jsou  např. osobní  svoboda, svoboda  projevu, účast  v politickém<br>dění a s tím spjaté  volební právo, právo zastávat veřejné funkce,<br>právo sdružovat se v politických stranách atd., lze pojmově, věcně<br>i právně členit na části a tyto přiřadit jednotlivcům.<br><br>     Z hlediska  vnitřního členění základních práv  a svobod nutno<br>poznamenat, že pokud je základní  svoboda spjata s ochranou lidské<br>autonomie zejména před zasahováním ze strany státu, základní právo<br>představuje možnost aktivního jednání subjektu, jemuž koresponduje<br>povinnost  plnění  ze  strany  opět  zejména  státu.  Rozdíl  mezi<br>základními  právy a  svobodami  a  právy a  svobodami, zakotvenými<br>v zákonech  nebo  jiných  právních  předpisech,  spočívá jednak ve<br>vyšším stupni  právní síly a  jednak v jejich  charakterizaci jako<br>principů.  Normy,  obsažené  v  zákonech  a  podzákonných právních<br>předpisech, mohou být pouze splněny  anebo nesplněny. Na rozdíl od<br>nich  principy  představují  specifický  druh norem, přikazujících<br>realizovat  určitý  druh  jednání  v  maximální  možné  míře, a to<br>v závislosti na  právních a věcných možnostech  (např. v případech<br>kolize s jinými základními právy a svobodami - viz Pl. ÚS 4/94).<br><br>     Podmínkou existence základního práva  nebo svobody je možnost<br>jeho konkretizace  a individualizace. V  případě studia na  vysoké<br>škole tyto znaky vymezit lze,  a to následujícím způsobem: Obsahem<br>základního práva  na vysokoškolské vzdělání je  nikoli pouze právo<br>ucházet se o studium na vysoké  škole, nýbrž i právo být přijat ke<br>studiu a právo  studovat na vysoké škole, a  to na základě splnění<br>školou (nebo  státem) předem stanovených  podmínek, rovnosti šancí<br>a tím  i  práva  na  využití  objektivizovatelných možností vysoké<br>školy.  Podmínky přijímání  na vysoké  školy z  hlediska ústavního<br>musí být proto  určeny předem a musí vycházet  z principu rovnosti<br>příležitosti.  Obdobně  stanovení  možností  společnosti,  a tudíž<br>kapacit vysokých škol a  rozsahu bezplatnosti studia, není otázkou<br>libovůle,  nýbrž  věcí,  vyžadující  objektivizovatelná  hlediska,<br>jejichž vymezení je věcí zákonodárce, exekutivy i vysokých škol.<br><br>                              III.<br>     Jestliže dospívám  k závěru, podle něhož  je v ustanovení čl.<br>33 odst. 1,  2 Listiny základních práv a  svobod obsaženo základní<br>právo na vzdělání též na vysokých školách, důsledkem tohoto závěru<br>je konstatování  ústavního požadavku na jeho  soudní ochranu podle<br>čl. 4  Ústavy a čl. 36  odst. 2 Listiny základních  práv a svobod.<br>Jelikož  ustanovení,  obsažené  v  příloze  A  o.  s. ř., takovýto<br>přezkum vylučuje, považuji jej za protiústavní.
ODLIŠNÉ STANOVISKO č. 2<br><br>     Odůvodnění nálezu Ústavního soudu  v tomto případě vychází ze<br>správného závěru k čl. 33  Listiny základních práv a svobod, která<br>je součástí ústavního pořádku České republiky. Podle něho má každý<br>právo na vzdělání,  z čehož v první řadě  vyplývá, že nikomu nesmí<br>být apriori  odmítána možnost vzdělávání.  Na rozdíl od  účasti na<br>vzdělání na  základních a středních školách,  které je podle odst.<br>2 konkrétním   subjektivním  právem   každého  občana,   právo  na<br>vysokoškolské vzdělání není garantováno každému automaticky, neboť<br>ustanovení tohoto odstavce počítá s  tím, že občan může realizovat<br>toto  své  právo  ve  vztahu   ke  svým  schopnostem  a  možnostem<br>společnosti. Obsahem  tohoto práva konkrétní  osoby tedy není  být<br>přijat na  konkrétní vysokou školu v  konkrétním čase. Tvrzení, že<br>pojem  "právo na  vzdělání" je  sám o  sobě vágní,  je ovšem třeba<br>pokládat za nepřijatelné.<br><br>     Ve   své  úvodní   části  odůvodnění   uvádí  charakteristiku<br>některých základních  lidských práv, z  níž se dá  odvodit možnost<br>vykládat lidská  práva nikoliv jako  dynamický komplex práv,  jako<br>komplexní  homogenní  soubor  norem  chování  lidské  společnosti,<br>obsažený ve smluvních či zákonodárných aktech v právu mezinárodním<br>či  vnitrostátním,  ale  jako  jednotlivá  práva bez společenského<br>kontextu,  vyvolávající   potřebu  je  diferencovat   na  základní<br>a "nezákladní", na  důležitější a méně  důležitá, na konkrétní  či<br>globálně určená, na závazná či deklaratorní.<br><br>     Proto také nemá opodstatnění  tvrzení, které staví proti sobě<br>hospodářská, sociální  a kulturní práva  na jedné straně  a to, co<br>odůvodnění uvádí jako základní lidská práva, jež svou povahou jsou<br>sociálními hodnotami, konstituujícími hodnotový řád společnosti na<br>druhé straně. Obdobná kategorizace nemá žádný právní podklad.<br><br>     Mezinárodní  pakt  o  občanských  a  politických právech, ani<br>Mezinárodní pakt o hospodářských, sociálních a kulturních právech,<br>kterými je Česká republika vázána a které jsou podle čl. 10 Ústavy<br>České  republiky  bezprostředně  závazné   a  mají  přednost  před<br>zákonem, neznají  jakékoliv odstupňování důležitosti  a závaznosti<br>práv, která jsou jejich předmětem a obsahem. Právě naopak, tím, že<br>zdůrazňují,  že tato  práva se  odvozují od  přirozené důstojnosti<br>lidské  osobnosti  a  zavazují  státy  podporovat  všeobecnou úctu<br>k lidským právům  a svobodám, vyjadřují  jasný záměr nečinit  mezi<br>nimi  rozdíly.  S  tímto  konstatováním  není  v  rozporu ani naše<br>Listina  základních  práv  a  svobod  č.  2/1993  Sb. Význam slova<br>"základní" však  nelze chápat jako výraz  určité kategorizace mezi<br>závažností jednotlivých  v ní obsažených  práv a svobod,  ale jako<br>zdůraznění, že tato Listina  obsahuje jen nejdůležitější instituty<br>lidských  práv.  České  (dříve  československé)  zákonodárství  je<br>označuje za základní, na rozdíl  od obecné, širší úpravy, obsažené<br>v obou výše citovaných mezinárodních  paktech, které vedle uvedené<br>Listiny  jsou také  součástí českého  právního řádu  a nemají  jen<br>proklamativní  charakter,  nýbrž  jejich  ustanovení  podle čl. 10<br>Ústavy ČR mají přednost před zákonem.
Odlišné stanovisko<br>soudců  JUDr. P.  H. a  JUDr. J.  M. k odůvodnění nálezu Ústavního<br>soudu  <a href="https://nalus.usoud.cz/Search/GetRegSignDecisions.aspx?sz=Pl-6-02" target="_blank">sp. zn.  Pl. ÚS  6/02</a>,  o  ústavnosti zák.  č. 3/2002  Sb.,<br>o svobodě náboženského vyznání a o postavení církví a náboženských<br>společností a o změně některých zákonů<br><br>     Nemůžeme akceptovat obecně ty části odůvodnění nálezu, jež se<br>vztahují k ustanovením, jejichž zrušení žádali navrhovatelé, avšak<br>Ústavní soud příslušné části  návrhu zamítl. Konstatoval totiž, že<br>neodporují ústavnímu pořádku. V několika případech uvedeného druhu<br>se  v odůvodnění  nálezu   předkládá  argumentace  takového  druhu<br>a takové skladby,  že ve svém celku  nevyjadřuje v dostatečné míře<br>skutečnost, že  se soudci shodli  na souladu uvedených  ustanovení<br>s ústavním pořádkem, nýbrž naopak jejich výrok zpochybňuje, a činí<br>jej málo přesvědčivým.<br><br>     Tuto   obecnou  připomínku   nutno  vztáhnout   především  ke<br>klíčovému  ustanovení  §  6  odst.  1  zákona  č. 3/2002 Sb. (dále<br>i "zákon"), podle  nějž se církev  a náboženská společnost  "stává<br>právnickou  osobou  registrací.  podle  tohoto zákona". Odůvodnění<br>nálezu   tvrdí,   že   citované   ustanovení   vytvořilo  "poněkud<br>nepřehlednou   právní   situaci",   která   zcela   nekoresponduje<br>s požadavky  Evropského  soudu  pro   lidská  práva  kladenými  na<br>srozumitelnost   a  předvídatelnost   zákona.  Odůvodnění   nálezu<br>v daném ohledu  rovněž dovozuje, že znění  § 6 odst. 1  zákona "na<br>první  pohled"  aspiruje  na  "konstitutivnost  účinků  registrace<br>těchto  právnických osob,  tzn. vyvolává  zdání, že  vnitrostátním<br>správním  aktem dochází  k právnímu vzniku  církví a  náboženských<br>společností, tedy jejich obecné právní způsobilosti". To by ovšem,<br>podle odůvodnění  nálezu, zjevně neodpovídalo  povaze "řady církví<br>a náboženských společností, jejichž právní existence často vyplývá<br>nikoli  ze  státního,  nýbrž  z kanonického  práva  (popř. z práva<br>mezinárodního),  a  státní  moc   proto  nemůže  mít  ambici  tyto<br>instituce právně  regulovat". Přes tuto příkrou  kritiku znění § 6<br>odst. 1 zákona dospívá odůvodnění v podstatě bez věcných argumentů<br>k závěru,  že  návrh  na  jeho  zrušení  není  důvodný, neboť jeho<br>nedostatky   lze   překlenout   "ústavně   konformním   způsobem".<br>Argumentace  odůvodnění  je  tudíž  nevyvážená, nepřesvědčivá, ale<br>i nepřesná.<br><br>     K tvrzení v odůvodnění, že znění §  6 odst. 1 zákona vyvolává<br>nepřehlednou právní situaci, namítáme,  že pravidlo v něm je zcela<br>jasné:   církev  (náboženská   společnost)  se   registrací  stává<br>"právnickou osobou",  takže bez této  registrace právnickou osobou<br>není. §  28 odst. 1  pak v intertemporálním ustanovení  dodává, že<br>"církve a  náboženské společnosti, které  ke dni nabytí  účinnosti<br>tohoto zákona  vyvíjely svou činnost jako  registrované ze zákona,<br>se  považují za  registrované  podle  tohoto zákona".  Výtku stran<br>nepřehledného právního stavu tak považujeme za neodůvodněnou.<br><br>     Odůvodnění nálezu  dále kritizuje možnou  aspiraci ustanovení<br>§ 6  odst.  1  zákona  směřující  k tomu,  přiznat aktu registrace<br>konstitutivní  účinky,  zatímco  u  "řady"  církví  a náboženských<br>společností vyplývá jejich  právní existence z jiných normativních<br>právních systémů,  a státní moc tak  nemůže jejich "obecnou právní<br>způsobilost" konstituovat.  Jako reprezentanta této  "řady" církví<br>uvádí katolickou církev (Svatý stolec).<br><br>     Konec 18.  a průběh 19.  století přinesl v evropské  historii<br>i překonání právního partikularismu: Přijetí nových demokratických<br>ústav  bylo,  kromě  jiného,  spjato  i  s konstituováním laického<br>státu, se změnou zdroje legitimity  moci a tím ve svých důsledcích<br>i se sekularizací státu a tím oddělením státu a církve.<br><br>     Základní  účelem  práva   v demokratickém  právním  státě  je<br>garantování svobody a vnitřního míru. Pojmovým předpokladem právní<br>úpravy práv  a povinností je  jejich navázání na  právní subjekty.<br>Není práv  bez subjektů práva, oprávnění  bez subjektů představují<br>contradictio in adiecto.<br><br>     Kulturní   vývoj   Evropy   a   jemu   korespondující   vývoj<br>demokratického ústavněprávního myšlení  v důsledku laicizace státu<br>neznamená  opuštění  historické  hodnotové  tradice,  v tom  rámci<br>i tradic  náboženských. Znamená  ale, že  tyto institucionálně již<br>neexistují  paralelně vedle,  resp. vně  demokraticky legitimované<br>veřejné   moci,   nýbrž    uvnitř   celého,   ústavně   vymezeného<br>a garantovaného systému  hodnot. Toliko z tohoto  pohledu by tudíž<br>bylo  lze  posuzovat   ústavní  akceptovatelnost  vymezení  právní<br>subjektivity církví a náboženských společností.<br><br>     Státní  moc   může  účinně  regulovat   chování  osob  toliko<br>s využitím některého z mezinárodně právních titulů, zejména titulů<br>teritoriálního  nebo personálního  (na základě  občanství). Nemůže<br>naopak aspirovat  na úpravu chování  osob, k nimž jeho  jurisdikce<br>nedosáhne.  Zákon č.  3/2002 Sb.  v souladu s tím  upravuje toliko<br>chování  těch  (složek)  církví  a  náboženských  společností, jež<br>podléhají  jurisdikci  České  republiky.  V tomto  smyslu  je  akt<br>registrace nepochybně  konstitutivní, neboť jim  uděluje postavení<br>právnické osoby v dosahu jurisdikce českého státu.<br><br>     Odůvodnění  nálezu ovšem  trvá  na  tom, že  v případě "řady"<br>církví je  jejich právní subjektivita založena  církevními řády či<br>jinými právními systémy, a český stát pak takovou subjektivitu již<br>nemůže  vytvořit,  ale  pouze  ji  respektovat.  Klade  se zásadní<br>otázka,  která  norma  kterého  právního  systému  přikazuje České<br>republice,   aby  respektovala   právní  subjektivitu   církve  či<br>náboženské  společnosti,  kterou  konstituoval  jiný  normotvůrce.<br>Takovým systémem nemůže být církevní řád, neboť církev (náboženská<br>společnost)   není  zdrojem   svrchované  moci,   která  by  mohla<br>konkurovat   moci  státu,   jenž  vykonává   "úplnou  a  výlučnou"<br>svrchovanost  na vlastním  území. Nemůže  jím být  ani právní  řád<br>jiného  státu, neboť  tomu brání  vztahy svrchované  rovnosti mezi<br>státy  i   princip,  podle  něhož  v případě   konfliktu  o  výkon<br>jurisdikce mezi více státy převládne zásadně vůle státu, jenž může<br>uplatnit teritoriální  titul. ČR není  proto povinna uznat  takové<br>postavení  církve podléhající  její jurisdikci,  jaké této  církvi<br>přiznal  právní řád  jiného státu.  Takovou povinnost  by jí mohlo<br>založit toliko smluvní ujednání s tímto jiným státem. ČR nevyplývá<br>povinnost   uznat   preexistující   právní   subjektivitu   církví<br>(náboženských společností) ani  z mezinárodního práva. Neukládá jí<br>to žádná  norma obecného mezinárodního práva  (naopak, praxe států<br>výmluvně  svědčí o  absenci takové  normy), ani  žádná mezinárodní<br>smlouva,  včetně  univerzálních  či  evropských  úmluv  o lidských<br>právech. Konečně, povinnost  uznat preexistující status "právnické<br>osoby" nevyplývá orgánům veřejné moci ani z Listiny či Ústavy (čl.<br>16 odst.  2 Listiny totiž  upravuje až okolnosti  vzniku institucí<br>uvnitř církví a dopadá tak v posuzovaném zákoně nikoli na institut<br>registrace   církví,   nýbrž   na   institut  evidence  církevních<br>právnických osob).<br><br>     Za těchto  okolností disponuje Česká  republika při stanovení<br>podmínek pro udělení statusu právnické osoby církvím a náboženským<br>společnostem    značnou   mírou    volného   uvážení.   Z principů<br>demokratického  právního státu  plyne, že  nesmí církvím  svévolně<br>bránit v jejich  vstupu do veřejného  života státu a  že musí všem<br>církvím  garantovat  pro  nabývání  statusu  právnické osoby rovné<br>podmínky.  Pokud Poslanecká  sněmovna uvádí,  že důvodem požadavku<br>registrace církví je "zaručení  minima ochrany ostatních účastníků<br>soukromoprávních majetkových vztahů", jedná se mimo vší pochybnost<br>o legitimní cíl úpravy. Návrh na registraci má obsahovat podmínky,<br>jež stanoví §  10 zákona a jež Ústavní  soud z hlediska ústavnosti<br>nijak  nezpochybnil.  Institut  registrace  církví  je tak ústavně<br>nesporným výrazem volného uvážení zákonodárce.<br><br>     Odůvodnění  nálezu  zjevně  vychází  z premisy,  že  koncepce<br>registrace coby  konstitutivního aktu státní  moci je nepoužitelná<br>na  katolickou církev  vzhledem k mezinárodně  právní subjektivitě<br>Svatého stolce. Z toho pak  neodůvodněně usuzuje na nepoužitelnost<br>"konstitutivní"    koncepce   na    všechny   církve   (náboženské<br>společnosti).   Ve  skutečnosti   je  katolická   církev  v poměru<br>k ostatním  církvím naprostou  výjimkou, jež  tudíž nemůže sloužit<br>jako model  pro obecnou právní  úpravu. Proto ani  zákon č. 3/2002<br>Sb.  nemohl racionálně  odmítnout konstitutivní  účinky registrace<br>(tj.  vznik  právnické  osoby)  jen  z důvodu,  že jediná z církví<br>(katolická) vyvozuje svůj status z mezinárodní právní subjektivity<br>Svatého   stolce   a   potažmo   z práva   kanonického.  Katolické<br>náboženství  je  jediné,  jež  současně  aspiruje  na univerzalitu<br>a působí pod  vedením duchovní vlády  Svatého stolce nespojené  se<br>světskou  vládou  žádného  státu.   Proto  se  otázka  mezinárodní<br>subjektivity  klade výlučně  u Svatého  stolce (L.  Le Fur: Nástin<br>mezinárodního  práva veřejného.  Orbis, Praha,  1935, s. 150-151).<br>Žádná  "řada"  jiných  církví,  jejichž  postavení by s postavením<br>Svatého  stolce  bylo  v otázce  právní  subjektivity srovnatelné,<br>v rozporu s tvrzením odůvodnění nálezu, ve skutečnosti neexistuje.<br><br><br><br>     Svatý  stolec  má  postavení  srovnatelné s postavením státu,<br>třebaže  státem  není.  ČR  jeho  subjektivitu podle mezinárodního<br>práva   uznává,  ačkoli   s ním  dosud   neuzavřela  připravovanou<br>mezinárodní smlouvu (nikoli "mezistátní"  smlouvu, jak mylně tvrdí<br>ve svém vyjádření Česká biskupská konference). Uznala ji existencí<br>vzájemných diplomatických styků  (Československa a Svatého stolce)<br>do  r.   1950,  jejich  obnovením   v dubnu  1990  a   trváním  do<br>současnosti. V nepřítomnosti mezinárodní smlouvy  mezi ČR a Svatým<br>stolcem nelze  vyloučit existenci bilaterálních  obyčejových norem<br>vzniklých v jejich dosavadní vzájemné  praxi (přerušení této praxe<br>v podmínkách totalitního Československa není nezbytné považovat za<br>překážku,  jež  by   znemožnila  ustálení  případných  obyčejových<br>pravidel). Pokud  by taková obyčejová  pravidla existovala, ČR  by<br>musela respektovat povinnosti z nich jako svůj mezinárodní závazek<br>(viz čl. 1 odst. 2 Ústavy). Hledání těchto případných pravidel jde<br>ovšem za rámec nálezu a jeho odůvodnění.<br><br><br><br>     Mezinárodně  právní  osobnost  Svatého  stolce  je podstatným<br>odlišujícím znakem  katolické církve v poměru  k ostatním církvím.<br>Klade se proto otázka, zda a  v jaké míře mají být obecná pravidla<br>v zákoně  č. 3/2002  Sb. na  katolickou církev  uplatněna. Rozdíly<br>náboženství   nejsou   důvodem   k různému   zacházení  z hlediska<br>základních  práv a  svobod (čl.  3 odst.  1 Listiny). Rovnost však<br>není absolutní  kategorií. Rozdílné zacházení  je přípustné, je-li<br>založeno  na  objektivních  a  rozumných  důvodech. Skutečnost, že<br>Svatý stolec je subjektem mezinárodního práva, který ČR uznala, je<br>nepochybně    "objektivním"    důvodem    k odlišnému    zacházení<br>s katolickou  církví  v různých  otázkách  upravených  zákonem  č.<br>3/2002 Sb.  Svědčí o tom  např. i  §  106 odst. 2  Ústavy ČSR z r.<br>1920,  jenž  připouštěl  odchylky  od  zásady  rovnosti,  pokud je<br>"dovoluje  mezinárodní  právo".  Jinými  slovy,  pokud bude platně<br>uzavřena  Smlouva mezi  ČR a  Svatým stolcem  o úpravě  vzájemných<br>vztahů, může tento mezinárodně právní instrument upravit ve vztahu<br>ke katolické církvi různé otázky  upravené obecně v zák. č. 3/2002<br>Sb. odlišným  způsobem od něj.  S využitím čl. 10  Ústavy ve znění<br>úst.  zákona  č.  395/2001  Sb.  se  pak  použije speciální úprava<br>smluvní, nikoli obecná zákonná (lex specialis).<br><br>     "Rozumnost"  a  zejména  "přiměřenost"  odchylek  od principu<br>rovnosti v poměru  ke katolické církvi  jsou veličinami, jež  mají<br>ústavní rozměr.  Jejich posouzení je  mj. na Parlamentu  ČR, který<br>uděluje  souhlas  k mezinárodním  smlouvám  podle  čl.  49 Ústavy,<br>a v konečném důsledku  na Ústavním soudu, pokud  by obdržel návrh,<br>aby posoudil  soulad Smlouvy mezi  ČR a Svatým  stolcem s ústavním<br>pořádkem podle čl. 87 odst. 2 Ústavy.<br><br>     Dle nálezem  Ústavního soudu zrušeného  ustanovení § 6  odst.<br>2 zákona  o  církvích  a   náboženských  společnostech  (dále  jen<br>"zákon")  mohou  tyto,  jsou-li  registrovány,  zakládat  církevní<br>právnické  osoby   "za  účelem  organizace,   vyznávání  a  šíření<br>náboženské  víry". Přechodné  ustanovení §  28 odst.  5 zákona pak<br>stanoví  podmínky,  za  níž   je  registrovaná  církev  po  nabytí<br>účinnosti  zákona  povinna  doplnit  údaje  o  jí  zřízených a již<br>evidovaných  právnických osobách,  a to  ve shodě  s náležitostmi,<br>vyžadovanými zák. č. 3/2002 Sb.<br><br>     Většinové  votum považuje  za ratio  decidendi zrušení těchto<br>ustanovení  právo  církví   a  náboženských  společností  zřizovat<br>řeholní a  jiné církevní instituce nezávisle  na státních orgánech<br>(čl.  16 odst.  2 Listiny).  Uvedená ustanovení,  dle tohoto vota,<br>nerozlišují  mezi  registrací  a  evidencí  právnických osob, jsou<br>tudíž  pro  církve  a  náboženské  společnosti  omezující  ve svém<br>souhrnu:  "Z těchto  ustanovení totiž  podle přesvědčení Ústavního<br>soudu  přímo   vyplývá  podmíněnost  právního   vzniku  církevních<br>právnických   osob  rozhodnutím   státu,  tzn.   de  facto  jejich<br>registrace,  byť  v zákoně  formálně  označená  jako evidence." Ve<br>vztahu k návrhu na zrušení ustanovení § 16, § 20, § 26 a § 29 zák.<br>č. 3/2002 Sb. se ale  v odůvodnění nálezu konstatuje, že "evidence<br>je případná zejména z hlediska naplnění informační funkce a funkce<br>ochrany práv třetích  osob", s tím, že po zrušení §  6 odst. 2 a §<br>28 odst. 5 zákona ustanovení § 16,  § 20, § 26 a § 29 "nepodmiňují<br>právní  vznik a  zánik církevních  právnických osob konstitutivním<br>právním aktem státního orgánu, nýbrž  že jejich evidence má toliko<br>deklaratorní povahu  a shora uvedené  funkce informační a  ochrany<br>práv třetích osob".<br><br>     Ve  vztahu k ustanovení  § 6  odst. 2  zákona většinové votum<br>pomíjí důvod, jenž  se pro derogaci jeví nejvýznamnějším  a tím ve<br>svých  důsledcích je  způsobilé  založit  pro církve  a náboženské<br>společnosti ohledně jimi zřizovaných  právnických osob ještě vyšší<br>stupeň nejistoty.<br><br>     Smyslem  §  6  odst.  2  zákona  je  vymezit účely, k jejichž<br>dosahování   jsou  církve   a  náboženské   společnosti  oprávněny<br>v režimu zák. č. 3/2002 Sb.  zakládat právnické osoby. Je-li tento<br>účel omezen  na "organizaci, vyznávání  a šíření náboženské  víry"<br>a neobsahuje  i  s nimi  spjatou  činnost  charitativní, kulturní,<br>sociální péči,  apod., nutno takové vymezení  pokládat za rozporné<br>s čl. 16 odst. 2 Listiny.  Interpretace účelů, plynoucích z čl. 16<br>odst. 2  Listiny, je dána pojmovým  spojením organizace, vyznávání<br>a šíření  náboženské  víry  s působením  kulturním,  charitativním<br>a sociálním,  jak se  vyvinulo v evropské  kulturní tradici,  a je<br>tudíž dána  i pohledem právně komparativním.  Za rozhodovací důvod<br>stanoviska  proto ve  vztahu k  §  6  odst. 2  zák. č.  3/2002 Sb.<br>nepovažujeme nepřijatelnost většinovým votem tvrzené "podmíněnosti<br>právního  vzniku církevních  právnických osob  rozhodnutím státu",<br>nýbrž omezení účelů pro zakládání církevních právnických osob.<br><br>     Většinové votum zakládá potud právní nejistotu, že vypuštěním<br>§ 6 odst. 2  zákona bez požadavku jeho nahrazení  novou dikcí, jež<br>by  vymezilo  účely  způsobem  odpovídajícím  článku  16  odst.  2<br>Listiny,  vymezení  účelů,  má  za  následek  výkladovou nejasnost<br>zákonné souladnosti  u vymezení předmětu  církevní právnické osoby<br>dle  § 16  odst. 2  písm. b)  zákona, a  to s rizikem interpretace<br>restriktivní a tím i rizikem sankce dle § 16 odst. 5 zákona.<br><br>     Argumentace  obdobná dopadá  i na  posouzení ústavnosti  § 28<br>odst. 5 zákona. Je-li  většinovým votem jeho derogace odůvodňována<br>nepřípustností zasahování státu do oprávnění církví a náboženských<br>společností  zřizovat církevní  právnické osoby,  důsledkem tohoto<br>právního názoru by, dle  našeho přesvědčení, byla právní nerovnost<br>s ohledem  k náležitostem  evidence  církevních  právnických osob,<br>založených po  nabytí účinnosti zákona, a  těch, jež byly založeny<br>předtím.  V  legislativním  požadavku  vytvoření jednotné evidence<br>nelze  bez  dalšího  spatřovat  žádný  důvod  rozporu  předmětného<br>zákonného  ustanovení  s ústavním  pořádkem.  Za  takový  lze  ale<br>považovat   nepřiměřeně  krátkou   lhůtu  pro   splnění  požadavků<br>obsažených  v daném ustanovení,  a to  zejména u  církví s velikým<br>počtem  církevních právnických  osob, a  dále sankci  nepřiměřenou<br>závažnosti    možného    protiprávního    jednání,   spočívajícího<br>v nepředložení    všech    evidenčních    náležitostí   církevních<br>právnických  osob.  Toliko  potenciální  míra  této nepřiměřenosti<br>lhůty  a sankce  je dle  našeho názoru  důvodem rozporu ustanovení<br>§ 28 odst. 5 zákona s čl. 16 odst. 2 Listiny.<br><br>     Jelikož  v dané   věci  Ústavní  soud   vyslovil  jiné  ratio<br>decidendi,  uplatňují  autoři   tohoto  separátního  vota  odlišné<br>stanovisko  toliko k odůvodnění  předmětného nálezu,  když ve věci<br>samé sdílejí názor vota většinového.<br><br>JUDr. P. H. <br><br>                                         JUDr. J. M.<br>V Brně dne 29. listopadu 2002
O d l i š n é   s t a n o v i s k o<br>     Návrhu skupiny  poslanců na zrušení  ustanovení článku I  bod<br>8 zákona  č. 138/1995  Sb., kterým   se mění  a doplňuje  zákon č.<br>29/1984  Sb.,  o  soustavě  základních  a  středních škol (školský<br>zákon), ve  znění pozdějších předpisů, mělo  být vyhověno, protože<br>zavedení  vzdělávání  ve  vyšších  odborných  školách  zřizovaných<br>státem za úplatu,  či částečnou úplatu, není v  souladu se závazky<br>České   republiky,   které   vyplývají   z   Mezinárodního   paktu<br>o hospodářských,  sociálních  a  kulturních  právech  (č. 120/1976<br>Sb.)., jímž je  Česká republika vázána. Tento pakt  ve svém čl. 13<br>odst. 2 rozeznává 3 stupně vzdělávání, jež státy budou zajišťovat:<br><br>a) základní  vzdělání  jako  povinné   a  svobodně  přístupné  pro<br>   všechny,<br><br>b) středoškolské   vzdělání   v   různých   formách,  zahrnujících<br>   i technické  a  odborné   středoškolské  vzdělání,  které  bude<br>   všeobecně   umožněno  a   zpřístupněno  pro   všechny  vhodnými<br>   prostředky, a zejména  postupným zaváděním bezplatného vzdělání<br>   -    -  posledně  jmenovanou  podmínku  Česká republika splňuje<br>   a svůj mezinárodní závazek má zajištěn v čl. 33 odst. 2 Listiny<br>   základních práv a  svobod v tom směru, že  občané mají právo na<br>   bezplatné vzdělání v základních a středních školách,<br><br>c) vyšší  vzdělání   bude  přístupné  pro  všechny,   a  to  podle<br>   schopností,  všemi  vhodnými  prostředky,  a  zejména postupným<br>   zaváděním bezplatného vzdělání.<br><br>     Tato kategorie zahrnuje ty formy vzdělávání, které překračují<br>stupeň  středoškolského  vzdělání;  zde  Česká  republika převzala<br>závazek postupného zavádění bezplatného  vzdělání. Z toho vyplývá,<br>že uložení  plateb tam, kde  v České republice  již až dosud  bylo<br>takové vzdělání poskytováno bezplatně, směřuje proti závazku České<br>republiky  postupně zavádět  bezplatné vzdělání  a není  v souladu<br>s citovaným   ustanovením   Paktu   o   hospodářských,  sociálních<br>a kulturních právech. Jestliže stát  závazek z mezinárodní smlouvy<br>přejal, tento  závazek splnil či  plnil, pak návrat  k původním či<br>podobným podmínkám, které měly být mezinárodní smlouvou překonány,<br>nelze  pokládat za  konformní s  vůlí, kterou  stát při  přejímání<br>závazku projevil  a za jednání,  které odpovídá smyslu  ustanovení<br>smlouvy.
O d l i š n é s t a n o v i s k o<br><br>podané  podle  §  14  zákona  č.  182/1993  Sb., o Ústavním soudu,<br>k bodům 1) a 2) nálezu Ústavního soudu České republiky z 11. října<br>1995 <a href="https://nalus.usoud.cz/Search/GetRegSignDecisions.aspx?sz=Pl-3-95" target="_blank">sp. zn. Pl. ÚS 3/95</a>  ve věci návrhu prezidenta  republiky na<br>zrušení  některých   ustanovení  zákona  České   národní  rady  č.<br>587/1992 Sb., o spotřebních daních, ve znění pozdějších předpisů.<br><br>     Citovaným nálezem kvalifikovaná většina pléna Ústavního soudu<br>zrušila od 1.  ledna 1996 článek II bod 5  zákona č. 260/1994 Sb.,<br>kterým se mění a doplňuje zákon ČNR č. 587/1992 Sb., o spotřebních<br>daních, ve znění pozdějších předpisů, pro rozpor tohoto ustanovení<br>s čl. 79 odst. 3 Ústavy a  v odůvodnění této části rozhodnutí dala<br>za pravdu  navrhovateli, že Parlament  při tvorbě této  zmocňovací<br>právní normy  nestanovil meze prováděcího  předpisu a že  napadené<br>ustanovení postrádá potřebnou míru určitosti.<br><br>     S tímto  názorem nesouhlasíme z těchto  důvodů: Formulace čl.<br>11  odst. 5  Listiny základních  práv a  svobod, podle  něhož daně<br>a poplatky  lze ukládat  jen  na  základě zákona,  umožňuje bližší<br>úpravu druhotnou normou.  V tomto směru je shoda  v praxi a teorii<br>[srov.  např. Fr.  Weyr: Čs.  právo ústavní,  Praha 1937, str. 256<br>a 257  -  zejm.  výklad  pojmu  "na  základě zákona" v souvislosti<br>s komentářem  k  §  111  Ústavní  listiny Československé republiky<br>(uvozené  zákonem  č.  121/1920  Sb.  z.  a  n.)]  a uznává to sám<br>navrhovatel.<br><br>     Ze současných  prací lze zmínit  monografii Hendrych a  kol.:<br>Správní právo  - obecná část,  Praha 1994, zejm.  str. 29-36. Jsou<br>zde rozlišovány  povinnosti, které se  ukládají na základě  zákona<br>a povinnosti,  které  stanoví  jen  zákon.  Dále  se  tu uvádí, že<br>zákonodárce  je povinen  dbát, aby  zákony naplňovaly  požadovanou<br>míru  určitosti.  Požadavky  na  určitost  hmotného  práva lze jen<br>obtížně stanovit v  obecné rovině; úprava se bude  lišit případ od<br>případu podle oblasti, která  bude jejím předmětem. Míru určitosti<br>nelze dopředu  svázat přesným pravidlem.  Ze zákona má  být patrný<br>obsah, účel  a rozsah působení  správy. Pokud jde  o nařízení jako<br>obecnou  formu  normotvorby  veřejné  správy,  musí upravovat vždy<br>případy  stejného druhu;  obecnými znaky  je vymezen  i okruh jeho<br>adresátů.  Rozsah  minimálního  zákonného  základu  bude vykazovat<br>odlišnosti podle  upravovaného předmětu. Do  jaké míry zákonodárce<br>tuto  oblast  využije,  závisí  zejména  na  tom, jak posoudí její<br>potřebnost, přičemž  hranice je proměnná. Do  sféry nařízení patří<br>především věci, které zákonodárce shledal nepodstatnými z hlediska<br>zákonné formy  a tudíž je přímo  neupravil, jejichž právní úprava,<br>byť  druhotnou normou  delegovaného orgánu,  je však  přesto nutná<br>nebo alespoň vhodná či účelná.  Dále jde o věci nepředvídatelné ve<br>chvíli  přijetí  zákona,  jež  mohou  podléhat změnám, podrobnosti<br>zejména technického charakteru apod.<br><br>     Dikce  § 2  písm. i)  zákona ČNR  č. 587/1992  Sb., ve  znění<br>zákona  č.  260/1994  Sb.,  podle  našeho  názoru  umožňuje vydání<br>prováděcího předpisu ve smyslu Ústavy.  K tomu lze konstatovat, že<br>toto  ustanovení  zákona  vymezuje  základní  znaky pro poskytnutí<br>daňové  úlevy  uvedením  skupiny  subjektů charakterizovaných jako<br>malý nezávislý  pivovar s ročním výstavem  piva nepřesahujícím 200<br>000  hl.  Tím  jsou  určeny  hlavní  zákonné znaky subjektu určité<br>daňové  povinnosti.  K  tomu  zákon  ještě  uvádí, že pivovar této<br>kategorie má splňovat podmínky podle zvláštního předpisu. Zmocnění<br>k vydání prováděcího předpisu je obsaženo v  čl. II bodu 5 zák. č.<br>260/1994 Sb., v němž zákonodárce deleguje normotvornou pravomoc na<br>Ministerstvo zemědělství, které má  příslušný právní předpis vydat<br>v dohodě s  Ministerstvem financí. Za daného  právního stavu zákon<br>splňuje základní podmínky dostatečné určitosti. Prakticky jde nyní<br>pouze  o bližší  konkretizaci  pojmu  nezávislosti, který  je jako<br>jeden ze znaků v zákoně uveden.<br><br>     K  tomu lze  uvést, že  v našem  právním řádu  existuje velké<br>množství předpisů,  které obsahují relativně  abstraktní hypotézy,<br>tedy právní skutečnosti,  s nimiž je spojen vznik,  změna či zánik<br>právních vztahů,  které jsou upraveny v  dispozici, která stanoví,<br>komu a  jaká práva a povinnosti  vzniknou, nastanou-li skutečnosti<br>v hypotéze  uvedené. Někdy  odborná literatura  v této souvislosti<br>hovoří o  tzv. relativně neurčitých  pojmech, jimiž je  náš právní<br>řád hojně  prostoupen, a to  již Ústavou počínaje.  Výklad podléhá<br>běžným  interpretačním  pravidlům.  V  rámci hierarchické výstavby<br>právního řádu pak  dochází k postupu, v němž  se právní povinnosti<br>konkretizují až k vydání  příslušných individuálních právních aktů<br>(rozhodnutí). Podle  čl. 79 odst.  3 Ústavy mohou  ministerstva na<br>základě a v mezích zákona  vydávat právní předpisy, jsou-li k tomu<br>zákonem zmocněna. To se v daném případě v souladu s Ústavou stalo.<br><br>     Jak v  logicky obdobné právní situaci  tuto otázku analyzoval<br>již  Hoetzel  ve  své  práci  Československé  správní právo, Praha<br>1937, na straně 55, není možno obrat "v jeho mezích", tj. v mezích<br>zákona, vykládat tak, že by každý zákon musel výkonné moci vytyčit<br>určité meze. Tato slova znamenají  jen tolik, že nařízení (v našem<br>případě vyhláška ministerstva) se musí držet směrnic, jež v zákoně<br>jsou, tj.  jsou-li tam. Jak Hoetzel  výstižně podotýká, pro takový<br>výklad mluví i tato úvaha: Může-li zákon zmocnit správní úřad, aby<br>vydával  konkrétní  správní  akty   zcela  podle  volného  uvážení<br>(a takových  případů je nepočítaně), nelze  usoudit, proč by zákon<br>nemohl  takové  zmocnění  dávat  k  tvoření  nařízení,  která jako<br>abstraktní    normy    dávají     větší    záruky    objektivnosti<br>a spravedlnosti, než  akty konkrétní, nejsouce  střižena na určité<br>osoby.  Autoři  odlišného  stanoviska   se  ztotožňují  s  logikou<br>uvedeného  výkladu  v  projednávaném  případě  i  z  toho  aspektu<br>a docházejí   k  názoru,   že  napadené   ustanovení  zákona  není<br>protiústavní.<br><br>     Akceptování tohoto stanoviska  by zabránilo zahlcování zákonů<br>podrobnostmi,  umožnilo  by  jednoznačné  určení právních důsledků<br>nálezu  na něm  založeného  a  předešlo by  následným nejasnostem,<br>které  by  mohly  vznikat  ve  vztahu  malých nezávislých pivovarů<br>a finančních orgánů, zejména do doby, než věc bude nově upravena.<br><br>     Vzhledem k uvedenému podepsaní  setrvávají na přesvědčení, že<br>návrh měl být zamítnut  zcela, neboť neshledávají rozpor zrušeného<br>ustanovení s Ústavou.<br><br>V Brně dne 24. října 1995
ODLIŠNÉ STANOVISKO<br>Odlišné stanovisko podané k výroku  nálezu, jímž se dnem vyhlášení<br>nálezu ve Sbírce zákonů zrušuje ustanovení  § 9 odst. 4 zákona ČNR<br>č.   37/1989   Sb.,   o   ochraně   před   alkoholismem  a  jinými<br>      toxikomaniemi, se zakládá na následujících důvodech:<br><br>     Po  provedeném řízení  shledalo většinové  votum, že napadené<br>ustanovení § 9 odst. 4 zák.  č. 37/1989 Sb. je protiústavní, neboť<br>je v rozporu s článkem 8 odst. 6 Listiny základních práv a svobod.<br><br>     Východiska pro posouzení ústavnosti  zásahu do osobní svobody<br>poskytuje  Listina   základních  práv  a  svobod,   a  to  zejména<br>následujícími ustanoveními:<br><br>- čl. 8 odst. 1: Osobní svoboda je zaručena.<br><br>- čl. 8 odst. 2: Nikdo nesmí  být stíhán nebo zbaven svobody jinak<br>než z důvodu a způsobem, který stanoví zákon.<br><br>- čl.  8 odst.  6: Zákon  stanoví, ve  kterých případech  může být<br>osoba převzata  nebo držena v ústavní  zdravotnické péči bez svého<br>souhlasu.  Takové opatření  musí být  do 24  hodin oznámeno soudu,<br>který o tomto umístění rozhodne do 7 dnů.<br><br>- čl.  36 odst.  2: Kdo  tvrdí, že  byl na  svých právech  zkrácen<br>rozhodnutím orgánu  veřejné správy, může  se obrátit na  soud, aby<br>přezkoumal  zákonnost  takového   rozhodnutí,  nestanoví-li  zákon<br>jinak.  Z pravomoci  soudu  však  nesmí být  vyloučeno přezkoumání<br>rozhodnutí týkajících se základních práv a svobod podle Listiny.<br><br><br><br>     Podle  mého  názoru  nevzalo  většinové  stanovisko  v  úvahu<br>důležitou skutečnost, že v projednávaném případě jde o dva odlišné<br>druhy rozhodnutí:<br>     Okresní úřad rozhoduje podle § 9  odst. 4 zák. č. 37/1989 Sb.<br>o povinnosti podrobit se ústavní protialkoholní péči.<br><br>     Soud rozhoduje  podle čl. 8  odst. 6 Listiny  základních práv<br>a svobod  o  přípustnosti  umístění  (převzetí  nebo držení) osoby<br>v ústavní péči z toho hlediska,  zda k převzetí došlo ze zákonných<br>důvodů.<br><br>     Rozhodnutí   správního   orgánu   o   uvedené  povinnosti  je<br>rozhodnutím o  otázce, která má  jinou povahu než  otázka, o které<br>rozhoduje  soud ve  smyslu čl.  8 odst.  6 Listiny.  Jinak řečeno,<br>předměty rozhodování  na základě § 9  odst. 4 zák. č.  37/1989 Sb.<br>a čl.  8 odst.  6 Listiny  jsou různé,  takže citované  ustanovení<br>zákona   nemůže  právě   z  tohoto   důvodu  odporovat  citovanému<br>ustanovení Listiny.<br>     Je na  zákonodárci, zda rozhodnutí  o povinnosti podrobit  se<br>ústavní péči svěří buď orgánu  veřejné správy, jako doposud, anebo<br>soudu.  Svěřil-li  zmíněné  rozhodnutí  správnímu  orgánu způsobem<br>popsaným v  § 9 odst. 4  zákona č. 37/1989 Sb.,  potom daný způsob<br>zcela korespondoval i s obsahem  čl. 36 odst. 2 Listiny základních<br>práv a svobod.<br><br>     Napadené  ustanovení zákona  proto nemělo  být zrušeno, neboť<br>svěřuje správnímu orgánu pravomoc rozhodovat pouze a jen o právním<br>titulu  umístění,  tj.  o  povinnosti  osoby  podrobit  se povinné<br>protialkoholní léčbě v konkrétním  ústavním zařízení. Naproti tomu<br>o přípustnosti umístění osoby do ústavní péče, tj. v návaznosti na<br>zmíněný právní titul, rozhoduje soud. Tomuto postupu však napadené<br>ust. §  9 odst. 4 zák.  č. 37/1989 Sb. žádným  způsobem nebránilo,<br>tudíž nebylo nutno je rušit.<br><br>     Naopak, bylo-li  zrušeno nálezem ÚS, potom  do doby, než bude<br>přijata nová úprava, nebude možné o povinnosti podrobit se ústavní<br>protialkoholní  péči  rozhodovat  a  toto  rozhodnutí  realizovat.<br>K vydání takového  rozhodnutí musí být  státní orgán (tj.  i soud)<br>zmocněn  jak  již  řečeno  novou  pozitivní  právní úpravou, která<br>nahradí zrušené ustanovení § 9  odst. 4 citovaného zákona. Jen pro<br>úplnost,  výjimku  v  tomto   směru  podle  platné  právní  úpravy<br>představuje pouze uložení ochranného léčení  soudem podle § 72 tr.<br>zák. a podle § 121 písm. b) tr. ř.<br><br>     Ze všech uvedených důvodů proto  měl, podle mého názoru ÚS ČR<br>návrh na zrušení § 9 odst. 4 zákona ČNR č. 37/1989 Sb. zamítnout.<br><br>     Pro úplnost je třeba  uvést,že vyhověl-li Ústavní soud návrhu<br>na zrušení  § 9 odst.  4 zákona ČNR  č. 37/1989 Sb,  měl v souladu<br>s § 70 odst. 3 zák. č.  182/1993 Sb. též vyslovit, která ustanovní<br>vyhlášky  č.  187/1989  Sb.,  jako  vyhlášky  prováděcí, pozbývají<br>platnosti,  zvláště když  ji  v  odůvodnění svého  nálezu výslovně<br>zmínil.
ODLIŠNÉ STANOVISKO<br><br>     Ve věci ústavnosti podmínky státního  občanství mám za to, že<br>je  věcí  toho  kterého  státu,  zda  vydá  restituční  předpis či<br>nikoliv. Když už  ho ale vydá, musí tak  učinit ústavně konformním<br>způsobem. Je proto třeba uvážit,  zda za existence pouze relativní<br>rovnosti, která není  chráněna sama o sobě, ale  jen v souvislosti<br>s porušením jiného  základního práva nebo svobody  (sp. zn. Pl. ÚS<br>5/95; sp.  zn.<a href="https://nalus.usoud.cz/Search/GetRegSignDecisions.aspx?sz=Pl-4-95" target="_blank"> Pl. ÚS 4/95</a>),  a která státu umožňuje,  aby v zájmu<br>zajištění svých  funkcí rozhodl, že  určité skupině poskytne  méně<br>výhod než jiné, nicméně jen s odvoláním na veřejné hodnoty, neboli<br>jen  v  odůvodněných  případech  (nález  ÚS  ČSFR,  sp. zn. Pl. ÚS<br>11/92;  nálezy ÚS  ČR, sp.  zn.<a href="https://nalus.usoud.cz/Search/GetRegSignDecisions.aspx?sz=Pl-16-93" target="_blank"> Pl.  ÚS 16/93</a>;  III. ÚS 36/94), je<br>podmínka státního  občanství, zúžující okruh subjektů  dle zák. č.<br>87/1991  Sb.,  v  rozporu  s  čl.  1  Listiny, zaručujícím rovnost<br>v právech, a  čl. 3 odst. 1  Listiny, zakazujícím diskriminaci, či<br>nikoliv.  Protože zák.  č. 87/1991  Sb. je  jako restituční  zákon<br>specifický  svou  snahou  zaujmout  hodnotové  stanovisko  k  naší<br>totalitní  minulosti,  kdy  veřejnou  hodnotou  je  princip neboli<br>zásada  s morálním  a etickým  základem, totiž  že křivdy mají být<br>odčiněny,  pak  nelze  než  konstatovat,  že  z  tohoto  zásadního<br>hlediska  jsou si  všechny subjekty  restitučních předpisů  rovny,<br>a to spáchanou  křivdou. Na druhé straně  připouštím, že není dost<br>dobře možné  absolutní odčinění spáchaných  křivd, jak z  hlediska<br>filozofického, tak právního, proto jsou také přípustné modifikace,<br>nicméně   jen  z   pohledu  věcného,   což  zákonodárce  vyjadřuje<br>v preambuli zák. č. 87/1991 Sb. slovy, že jde o zmírnění některých<br>křivd.  Tato nemožnost  plného odčinění  tedy neumožňuje  zásah do<br>subjektů rovných  si spáchanou křivdou výběrem  mezi nimi, protože<br>taková  úprava by  navíc znamenala  znásobení křivd  u těch, které<br>zákonodárce  z restituce  vyloučil. Nelze  přitom přehlédnout,  že<br>oprávněnými osobami jsou dle zák. č. 87/1991 Sb. fyzické osoby. Je<br>také na místě v této souvislosti odkázat na závěry, učiněné již ve<br>věci protiústavnosti podmínky trvalého  pobytu a obsažené v nálezu<br>pod <a href="https://nalus.usoud.cz/Search/GetRegSignDecisions.aspx?sz=Pl-3-94" target="_blank">sp. zn. Pl. ÚS 3/94</a>, v  němž se výslovně uvádí, že prostor pro<br>vyloučení  některých  subjektů  z   preambule  dovodit  nelze.  Za<br>situace,  kdy  veřejnou  hodnotou  je  náprava  křivd,  není proto<br>přípustné, aby  stát určité skupině, tj.  státním občanům odčinění<br>křivd spáchaných totalitním režimem  přiznal a jiným nikoliv, aniž<br>by neporušil čl.  1, čl. 3 odst. 1 Listiny,  ale též čl. 1 Ústavy,<br>v němž se Česká republika  prohlašuje za demokratický právní stát,<br>založený  na úctě  k právům  a svobodám  člověka a  občana. Řečeno<br>jinak, z pohledu zák. č. 87/1991 Sb., usilujícího o nápravu křivd,<br>jsem  neshledala  žádné  rozumné  či  dostatečné  důvody, které by<br>odůvodňovaly  vyloučení  těch  osob,   které  dnes  nejsou  našimi<br>státními občany, neboť k tomu  došlo z důvodů váznoucích v chování<br>našeho státu v  době totality a navíc se mnohdy  jedná o ty bývalé<br>občany,  jejichž  činy  byly  a  jsou  nepostradatelné  z hlediska<br>budování  naší nové  identity. Na  uvedeném nic  nemůže změnit, že<br>nešlo  při  stanovení  podmínky  občanství  ze  strany zákonodárce<br>o libovůli,  neboť neexistence  libovůle ještě  neznamená dostatek<br>rozumných  důvodů pro  odlišný přístup.  Učiněný závěr  o porušení<br>principu  rovnosti  dle  čl.  1  a  čl.  3  odst.  1 Listiny nelze<br>zpochybnit  ani poukazem  na rovnost  jakožto relativní kategorii,<br>která je chráněna jen v  souvislosti s porušením jiného základního<br>práva nebo svobody,  protože i tato vazba na  jiné základní právo,<br>a to právo  vlastnit dle čl. 11  odst. 1 Listiny je  dána vzhledem<br>k tomu, že restituční nárok dle  zák. č. 87/1991 Sb. vychází nejen<br>z protiprávního zásahu do majetkových  práv, kde nosným titulem je<br>právo vlastnit, ale také  z upřednostnění naturálního principu, to<br>vše  při snaze  v mezích  možností sanovat  ústavní princip  práva<br>vlastnit,  který byl  totalitním  režimem  pošlapán. Jak  již bylo<br>předesláno,  nelze tedy  při analýze  ústavnosti podmínky státního<br>občanství  neshledat vazbu  na právo  vlastnit dle  čl. 11 odst. 1<br>Listiny. Taktéž  čl. 11 odst. 2  Listiny, v němž se  uvádí: "Zákon<br>stanoví,  který  majetek  nezbytný  k  zabezpečování  potřeb  celé<br>společnosti, rozvoje národního hospodářství  a veřejného zájmu smí<br>být jen ve vlastnictví státu, obce nebo určených právnických osob;<br>zákon  může  také  stanovit,  že  určité  věci  mohou být pouze ve<br>vlastnictví  občanů  nebo  právnických  osob  se  sídlem  v  České<br>a Slovenské Federativní Republice", a stejně  tak ani čl. 42 odst.<br>1 Listiny,  který  stanoví:  "Pokud  Listina  používá pojmu občan,<br>rozumí  se   tím  státní  občan  České   a  Slovenské  Federativní<br>Republiky", není  v dané věci relevantní,  a to z toho  důvodu, že<br>zák.  č.  87/1991  Sb.,  jako  restituční  předpis,  je  předpisem<br>sledujícím nápravu křivd a snahu  vyrovnat se s minulostí, zatímco<br>Listina v  čl. 11 odst.  2 vyjadřuje určité  strategické zájmy pro<br>futuro s tím, že nositelem těchto  zájmů může být i občan. Ostatně<br>Ústavní  soud  již  ve  svém  nálezu  pod  sp.  zn.<a href="https://nalus.usoud.cz/Search/GetRegSignDecisions.aspx?sz=Pl-3-94" target="_blank">  Pl.  ÚS  3/94</a><br>konstatoval, že podstata omezení ve  smyslu čl. 11 odst. 2 Listiny<br>netkví v  tom, že by  uvedený článek akcentoval  podmínku státního<br>občanství, nýbrž v tom, že  se uvedené omezení týká určitých věcí,<br>vymezených zákonem. Stejně  tak mám za to, že  se v souvislosti se<br>zvažováním  protiústavnosti  podmínky  občanství  nelze  dovolávat<br>snahy  zákonodárce zajistit  přítomností restituenta  péči řádného<br>hospodáře, když  v tomto směru zůstal  sám zákonodárce nedůsledný,<br>jak  vyplývá z  úpravy obsažené  v jiném  restitučním zákoně,  tj.<br>v zák. č.  403/1991 Sb., jež podmínku  občanství nestanovil. Kromě<br>toho  byla  tato  péče  řádného  hospodáře  daleko  lépe zajištěna<br>podmínkou trvalého pobytu, kterou Ústavní soud bez ohledu na tento<br>dnes respektovaný záměr zákonodárce zrušil.  Rovněž čl. II zák. č.<br>88/1990  Sb., dle  něhož bylo  lze české  občanství získat  pouhým<br>sdělením  v době  od 29.  3. 1990  do 31.  12. 1993  zpět, nic  na<br>diskriminační povaze podmínky občanství  nemění, neboť se uvedeným<br>zákonem pouze vytvořil prostor, jak se této diskriminační podmínce<br>vyhnout.  Jinými  slovy,  možnost  diskriminující  podmínku obejít<br>postupem dle zák. č. 88/1990  Sb. nic nemění na její diskriminační<br>povaze. Z  předeslaných důvodů mám proto  za to, že bylo  na místě<br>podmínku občanství zrušit, a to pro její rozpor<br><br>- s  čl. 1  Ústavy, který  prohlašuje Českou  republiku za  právní<br>stát, založený na úctě k právům a svobodám člověka a občana,<br><br>- s čl. 1 Listiny, zaručujícím rovnost v právech,<br><br>- s  čl. 3  odst. 1  Listiny, zakazujícím  diskriminaci v  oblasti<br>základních práv a svobod,<br><br>- s  čl. 11  odst. 1  Listiny, v  němž se  upravuje právo  každého<br>vlastnit majetek.<br><br>     Zcela mimo  rámec odlišného stanoviska, a  to proto, že Česká<br>republika podléhá jurisdikci jak Výboru OSN pro lidská práva (jenž<br>shledal podmínku státního občanství v rozporu s čl. 26 Paktu), tak<br>Evropské  komise pro  lidská  práva,  si dovoluji  oponovat jejímu<br>názoru, pokud shledala podmínku  státního občanství za slučitelnou<br>s Úmluvou  s  odůvodněním,  že  k  zásahům  (křivdám)  došlo  před<br>převzetím závazků vyplývajících z Úmluvy, a to proto, že k zásahům<br>sice  došlo před  převzetím závazků  plynoucích z  Úmluvy, nicméně<br>předmětem zkoumání byla nynější  právní úprava a nikoliv předchozí<br>akty.<br><br>V Brně dne 4. 6. 1997
Odlišné stanovisko soudce JUDr. J. M.<br>   k odůvodnění první části výroku ve věci návrhu na zrušení<br>    některých ustanovení zákona č. 247/1995 Sb. o volbách do<br>           Parlamentu ČR ve znění pozdějších předpisů<br><br>Souhlasím  s výrokem pléna Ústavního soudu, jímž se zrušují § 27<br>věta první (počet volebních krajů), § 48 odst. 4 (nejnižší počet<br>mandátů  ve  volebním  kraji)  a  §  50 odst. 1, 2, 3 (stanovení<br>modifikovaného  volebního  dělitele)  zákona  č.  247/1995 Sb. o<br>volbách  do Parlamentu ČR ve znění pozdějších předpisů (dále jen<br>"volební  zákon"),  i s většinou důvodů objasněných v odůvodnění<br>příslušného nálezu. Zvláště souhlasím s tvrzením, podle něhož "v<br>politické  praxi  používaný  model  poměrného zastoupení. může a<br>také musí činit celou řadu koncesí principu integrace", i s tím,<br>že  "čl.  18  Ústavy  ČR má na mysli právě globální efekt modelů<br>poměrného  zastoupení,  totiž  volbu  Poslanecké  sněmovny podle<br>zásad  poměrného  zastoupení  jako  celku".  Spolu s odůvodněním<br>nálezu  se  domnívám, že v daném případě novela volebního zákona<br>obsahuje  již takovou koncentraci integračních prvků, že ve svém<br>celku   představuje   porušení   čl.   18   odst.   1   Ústavy.<br><br>Na  rozdíl  od  odůvodnění  nálezu jsem dospěl k právě uvedenému<br>závěru  i  s využitím  dalších  argumentů, jež poněkud posouvají<br>úhel   pohledu,   z něhož   plénum   rozhodlo,   a  které  tudíž<br>v odůvodnění  chybí.  Následující "odlišné stanovisko" tak spíše<br>představuje   concurring   opinion   než   dissenting   opinion.<br><br><br><br>Východiskem   pro   rozhodnutí  Ústavního  soudu  ve  věci  výše<br>uvedených  ustanovení  volebního zákona je ustanovení odstavce 1<br>článku 18 Ústavy o volbách do Poslanecké sněmovny, a to jak samo<br>o  sobě,  tak  ve  spojení  s ustanovením odst. 2 téhož článku o<br>volbách do Senátu, ale i ve spojení s ustanoveními jiných článků<br>Ústavy. Právě posledně dva uvedené širší kontexty ústavně právní<br>regulace   voleb  do  Poslanecké  sněmovny  nejsou  v odůvodnění<br>dostatečně  zohledněny,  třebaže  jsou  pro posouzení ústavnosti<br>citovaných   ustanovení   novely   volebního  zákona  podstatné.<br><br>Jak  ve vyjádření Poslanecké sněmovny, tak i Senátu se uvádí, že<br>jedním  z obtížných břemen dřívějšího zákonného stavu bylo velmi<br>nesnadné  vytváření  "stabilní  a většinové vlády". Proto jedním<br>z hlavních  cílů  volební reformy bylo zvýšení pravděpodobnosti,<br>aby taková vláda mohla být sestavena.<br><br>Vytvoření  stabilní  většinové  vlády  se  všeobecně považuje za<br>významnou funkci voleb a za významný prvek volebního práva. Tato<br>funkce  je  zvláště  důležitou  ve  státech,  v nichž  má  vládu<br>sestavovat  orgán  volený  v systému  poměrného zastoupení, jenž<br>pravidelně  produkuje  koaliční vlády s výrazně nižší schopností<br>stability.  Jinými  slovy, přítomnost integrujících prvků, které<br>zajistí  reálnou  možnost  ustavení relativně stabilní a funkční<br>vlády  v podmínkách uplatňování systému poměrného zastoupení, je<br>legitimní  a  žádoucí.  Pokud zákonodárce (Poslanecká sněmovna a<br>Senát)   dospěl  k názoru,  že  dosavadní  integrující  elementy<br>v systému  poměrného zastoupení v ČR nebyly z uvedeného hlediska<br>dostatečné,  byl  jeho  pokus o jejich rozmnožení či prohloubení<br>nepochybně   legitimním   cílem   novelizace  volebního  zákona.<br><br>V demokratické  společnosti  nelze  připustit aplikaci principu,<br>podle  něhož  účel  či  cíl  světí jakékoli prostředky. Dosažení<br>legitimního   cíle  proto  musí  být  vázáno  pouze  na  použití<br>prostředků,    které   jsou   přísně   nezbytné   v demokratické<br>společnosti (zásada přiměřenosti).<br><br>V daném   případě   je   proto   třeba   zkoumat,  zda  posílení<br>integračních  stimulů  v novele  volebního  zákona  je  či  není<br>přiměřené  k  (legitimnímu)  cíli  sestavení většinové a funkční<br>vlády. Zákonodárce je tedy při realizaci legitimního cíle omezen<br>a prvotním předpokladem pro posouzení přiměřenosti prostředků se<br>tak  stává  vymezení  hranice, za níž se již uskutečňování jinak<br>legitimního cíle stává protiústavní.<br><br>Hranice   prostoru   volnosti  zákonodárce  spoluurčují  zvláště<br>následující okolnosti:<br>1. Čl. 18 Ústavy (o volbách do Parlamentu ČR) doznával v průběhu<br>utváření  ústavního  textu  v r. 1992 podstatných změn. V návrhu<br>Ústavy,  který schválila na svém mimořádném zasedání vláda ČR 1.<br>11.  1992,  se  navrhoval  vznik  bikamerálního Parlamentu, tedy<br>Poslanecké sněmovny a Senátu. Vládu jmenoval prezident republiky<br>a  důvěru  vládě  vyslovovala  Poslanecká  sněmovna.  Vláda byla<br>odpovědna  výlučně  Poslanecké sněmovně. Jak vidno, konečný text<br>Ústavy se v těchto ohledech prakticky již nezměnil. Naproti tomu<br>čl.  18  vládního návrhu (o volbách do Parlamentu) nečinil ještě<br>z hlediska  použití  volebního systému mezi oběma komorami žádný<br>rozdíl.  I  16.  prosince  1992, tedy v den hlasování o konečném<br>textu  Ústavy,  měli poslanci ČNR k dispozici pouze návrh, jehož<br>čl.  18  odst.  1  zněl: "Do komor Parlamentu se použije odlišný<br>způsob voleb", aniž by specifikoval, v čem se způsoby voleb mají<br>lišit.  Teprve  toho  dne  navrhl  poslanec Hirš, aby byl čl. 18<br>pozměněn  tak,  že  do  Poslanecké  sněmovny se bude volit podle<br>zásad   poměrného   zastoupení,   kdežto  do  Senátu  většinovým<br>systémem. Tento pozměňovací návrh byl následně 151 hlasem přijat.<br><br>Z uvedené  rekapitulace  je  na  první pohled zřejmé, že nejprve<br>byla  navržena  a  následně  bez  viditelných problémů všeobecně<br>akceptována  myšlenka  výlučné  odpovědnosti vlády jediné z obou<br>komor  Parlamentu  -  Poslanecké  sněmovně  (čl.  68 Ústavy). Až<br>následně  vykrystalizovala  myšlenka,  že  jedním  z podstatných<br>stavebních  prvků  jednoty  Parlamentu  se  stane  "různý způsob<br>voleb"  do  jeho  komor.  Teprve  ve  třetí  fázi  byl volbám do<br>Poslanecké   sněmovny  přiřazen  systém  poměrného  zastoupení.<br><br>Popsaná  posloupnost  přirozeně nikterak nezpochybňuje relevanci<br>článku  18  odst.  1  Ústavy ČR, mění však poněkud úhel pohledu.<br>Ustanovení v něm obsažené nutno vykládat v souvislosti s článkem<br>68  Ústavy (nezbytnost systematického výkladu). Systém poměrného<br>zastoupení  pak  nelze  považovat  za  absolutum,  kterému  byly<br>následně   ústavodárcem  přiřazeny  se  zřejmým  úmyslem  určité<br>kompetence   Poslanecké   sněmovny.  Naopak,  jako  výchozí  bod<br>systematické  interpretační  operace  by  měl být použit čl. 68,<br>jímž  Poslanecká  sněmovna  převzala do své výlučné odpovědnosti<br>vládu.  Takto  nahlížen  by  poměrný  systém voleb do Poslanecké<br>sněmovny,   přiřazený   (zřejmě   pod   vlivem  československých<br>ústavních  tradic)  k jejímu oprávnění vyslovovat důvěru vládě a<br>definovaný  ve  své  konkrétní  podobě  zákonodárcem ve volebním<br>zákoně,  měl  reálně  umožnit sestavení funkční a stabilní vlády.<br><br>2. Relativně širokou volnost zákonodárce při stanovení konkrétní<br>podoby   způsobu   voleb  do  Poslanecké  sněmovny  potvrzuje  i<br>výlučnost  jejích  oprávnění  při  sestavování  vlády.  Jestliže<br>Ústava  zvolila  pro  volby  do  každé  z komor Parlamentu různé<br>systémy,  lze  za  tímto  řešením  spatřovat  úmysl  ústavodárce<br>propůjčit jim v podmínkách státu unitárního typu<br>nezpochybnitelnou,   vzájemně   neodvozenou,   ale  současně  se<br>doplňující legitimitu. Právě na pozadí různých volebních systémů<br>se  mnohé  kompetence  Poslanecké  sněmovny  i  Senátu  vzájemně<br>delimitují a vyvažují. Zatímco však vzájemné vyvažování je podle<br>Ústavy  imanentní  např.  legislativní  činnosti,  na níž se obě<br>komory svorně účastní, vlastní není naopak vztahům zákonodárného<br>sboru  k vládě,  kde  se  dostalo  oprávnění  toliko  Poslanecké<br>sněmovně.  Hráz  odlišné  legitimity  druhé  komory (většinového<br>systému voleb) v této oblasti chybí.<br><br>Z takto  podaných  argumentů  lze  dovodit  relativní rozsáhlost<br>prostoru,  v němž  zákonodárce může uskutečňovat své představy o<br>konkrétní podobě volebního systému voleb do Poslanecké sněmovny,<br>aniž  by  tím  došlo k porušení delegující normy (čl. 18 odst. 1<br>Ústavy). I tento velkoryse delegovaný prostor k zákonným řešením<br>má  ovšem své meze. Odůvodnění nálezu Ústavního soudu je v daném<br>ohledu  formulováno  takto:  ".novela  volebního  zákona. uvádí,<br>pokud  jde o poměrné zastoupení, do volebního procesu týkajícího<br>se  voleb  do  Poslanecké  sněmovny  spíše  než  prvky poměrného<br>zastoupení  prvky,  představující  ve  svém  souhrnu  již jakýsi<br>hybrid,  s takovým  hybridem  však  Ústava  ČR  nepočítá,  neboť<br>rozlišuje   pouze   poměrné  zastoupení  a  většinový  systém".<br><br>Právě citovaný závěr sdílím, pokud jde o jeho východisko (Ústava<br>rozlišuje  jen  poměrné  a  většinové  zastoupení), nikoli však,<br>pokud  jde  o  vývod,  jenž  byl  z takového  východiska  učiněn<br>(nepřípustnost    "hybridu"   ve   světle   čl.   18   Ústavy).<br><br>Myšlenka  vzájemně  se  doplňujících,  na  sobě však nezávislých<br>zdrojích  legitimity  obou  komor  Parlamentu,  vylučuje ústavní<br>relevanci  jakýchkoli  "třetích  cest"  nebo  "třetích volebních<br>systémů".  Jednota  Parlamentu je naplněna pouze tehdy, pokud je<br>Poslanecká   sněmovna   volena   na  základě  systému  poměrného<br>zastoupení   a  Senát  volen  na  základě  systému  většinového.<br>Uvedenou ideu potvrzuje jednoznačné odmítnutí, jehož se dostalov<br>průběhu  10.  schůze  ČNR  dne 16. prosince 1992 návrhu poslance<br>Řezáče.  Ten  navrhl, aby volby do Poslanecké sněmovny probíhaly<br>podle  zásady  poměrného  zastoupení, kdežto volby do Senátu "se<br>mohou  konat  s použitím i jiné zásady". Svůj návrh považoval za<br>výhodný  proto,  že  by  poskytl prostor k tomu, aby se volby do<br>Senátu  mohly  případně  konat  "v  kombinaci  systému poměrného<br>zastoupení  a  většinového  systému, čili ve větším počtu verzí".<br><br>Proto  je nutno interpretovat čl. 18 Ústavy s použitím argumentu<br>exclusi   tertii,   jenž   upírá   jakoukoli  ústavní  relevanci<br>"kombinovaným"  systémům,  tedy "hybridům". V důsledku toho může<br>Ústavní soud sotva vyvodit svůj závěr o rozporu volebního zákona<br>s Ústavou  jen  z toho,  že  jeho  příslušné  části  kvalifikuje<br>ústavně  právně  irelevantním  pojmem  "hybrid".  Kromě toho, ve<br>volební   praxi   existují   čisté   volební  systémy  poměrného<br>zastoupení  a  většinové jen zřídka. Konkrétní systémy poměrného<br>zastoupení   obsahují   zpravidla   prvky,   jež   v něm  působí<br>integračně,   tedy   prvky   "většinové".   Hranici,   která  by<br>delimitovala systém poměrného zastoupení s integrujícími prvky a<br>systém  "hybridní",  nelze  bez vyloučení libovůle v rozhodování<br>vést.<br><br>Ústavní  soud  měl proto odůvodnit svůj závěr o rozporu s čl. 18<br>odst.  1  Ústavy  teprve  na  základě  prokázaného  tvrzení,  že<br>citovaná  novelizovaná  ustanovení  volebního  zákona překročila<br>meze  systému  poměrného zastoupení tak, že nový systém voleb do<br>Poslanecké  sněmovny  již ve svém celku produkuje účinky systému<br>většinového.  Pro  takto  pojaté  posouzení ústavnosti disponuje<br>přitom   odůvodnění   nálezu  Ústavního  soudu  paradoxně  všemi<br>potřebnými metodickými východisky vyjádřenými zejména v pasáži o<br>sociální  povaze pojmu "poměrného zastoupení": počítá se v něm s<br>pouhou    možností   "aproximace   ideálně   typickému   modelu"<br>v politické  praxi, tedy s pouhou možností "přivrácení" k modelu<br>poměrného  zastoupení.  Ústavní soud taktéž jinde zdůrazňuje, že<br>nemá  ke  svému  závěru k dispozici žádný z prostředků exaktního<br>měření   a  zkoumání  typických  pro  přírodní  vědy.  Požadavek<br>koherentnosti   použité   argumentace   měl  vést  Ústavní  soud<br>k závěru,  že  novelizovaný  volební  zákon  již opustil prostor<br>delegovaný zákonodárci článkem 18 odst. 1 Ústavy ne proto, že by<br>vtiskl   život  systému  "hybridnímu",  ale  proto,  že  se  již<br>"přivrátil" k modelu většinovému.<br><br>Ne tedy pouhé zmnožování a prohlubování integrujících prvků, jež<br>rozmělňují  Ústavou  uložený  systém  poměrného  zastoupení,  je<br>důvodem  k vyslovení  rozporu  novely  volebního zákona s čl. 18<br>odst.  1  Ústavy, nýbrž až přivrácení zákonem upraveného způsobu<br>voleb    do    Poslanecké   sněmovny   k modelu   většinovému.<br><br>Působení  zákonných  norem  o  volbách do Poslanecké sněmovny ve<br>svém  celku  již  přivrácením  k většinovému  systému podle mého<br>názoru  je.  Zavedl-li  ústavodárce systém poměrného zastoupení,<br>měl  nepochybně  na  mysli  koaliční vládnutí s běžnými problémy<br>sestavování  koaličních vlád. Nabízel-li naopak volební zákon po<br>své  novelizaci  možnost  sestavit  nekoaliční,  "jednobarevnou"<br>většinovou    vládu i v případech, kdy by vítězná strana získala<br>jen  něco  více než 30 % hlasů (tedy i v případech, které nejsou<br>v české volební praxi výjimečné), jde o zřejmý příklon k systému<br>většinovému.  Totéž  ostatně  platí  i pro "přirozený" uzavírací<br>práh.  Požadoval-li  ústavodárce  systém  poměrného  zastoupení,<br>nepochybně  zamýšlel  umožnit  vstup do Poslanecké sněmovny všem<br>politickým  stranám,  které  překročí případný, zákonem výslovně<br>stanovený,   minimální  procentuální  práh.  Zajisté  nezamýšlel<br>diskvalifikovat v průměru v každém volebním kraji voličské hlasy<br>pro   politické   strany,   které   dosáhly   takřka   15   %.<br><br>Zákonodárce tedy nepochybně mohl při realizaci svého legitimního<br>cíle  (schopnost  sestavit stabilní, většinovou a funkční vládu)<br>použít  některé  další  prostředky (integrační stimuly), aniž by<br>tím  porušil čl. 18 odst. 1 Ústavy. Představitelné je to zejména<br>u stanovení počtu volebních krajů.<br><br>Novela  volebního  zákona  ve  výše uvedených ustanoveních ovšem<br>obsahuje   prostředky  ve  svém  souboru  legitimnímu  cíli  již<br>nepřiměřené.  Společné působení těchto prostředků totiž vyvolalo<br>odvrácení  celého  systému voleb do Poslanecké sněmovny od zásad<br>poměrného  zastoupení  k zásadám většinového systému. Proto jsou<br>příslušná ustanovení volebního zákona v rozporu s čl. 18 odst. 1<br>Ústavy.<br><br>V Brně dne 29. ledna 2001
Odlišné stanovisko<br><br>K rozhodnutí  pléna  Ústavního  soudu  z  24. ledna 2001 sp. zn.<br>Pl. ÚS  42/2000,  jímž  bylo   zrušeno ustanovení § 85 věty třetí<br>zákona č. 247/1995 Sb., o  volbách do Parlamentu České republiky<br>a o změně a doplnění  některých dalších  zákonů, ve znění zákona<br>  č.  204/2000  Sb.,   které  zní "Politické straně, politickému<br>hnutí  nebo koalici, která ve volbách získala nejméně 2 procenta<br>z celkového počtu platných hlasů, bude za  každý  odevzdaný hlas<br>ze  státního  rozpočtu  uhrazeno   30 Kč.", zaujímám podle  § 14<br>zákona  č.  182/1993  Sb., o Ústavním soudu, odlišné stanovisko,<br>jež odůvodňuji takto:<br><br>Přivítal  jsem rozhodnutí pléna o zrušení § 31 odst. 4 volebního<br>zákona  ukládajícího  politickým stranám a hnutím  nebo koalicím<br>kandidujícím    do  Poslanecké sněmovny povinnost  složit kauci,<br>neboť  v dřívějším  řízení  o návrhu skupiny poslanců na zrušení<br>kaucí  podle § 35 volebního zákona  v původním znění jsem patřil<br>k většině,  nikoliv však kvalifikované a tudíž relevantní, která<br>hlasovala   za zrušení kaucí ve volbách do Poslanecké sněmovny a<br>také jsem publikoval své odlišné stanovisko  k zamítavému nálezu<br>v této  věci  (nález pléna Ústavního soudu z 15.5. 1996  sp. zn.<br>Pl. ÚS 3/96   vyhlášený pod č. 161/1996 Sb. a zveřejněný také ve<br>svazku  5 Sbírky rozhodnutí Ústavního soudu na str. 315 a násl.).<br><br>Podle  mého   názoru, který je podpořen právě zrušením volebních<br>kaucí,   není  ustanovení  §  85  věty  třetí  volebního  zákona<br>v rozporu  ani   s Ústavou České republiky a Listinou základních<br>práv  a  svobod,  ani    s mezinárodními  smlouvami  o  lidských<br>právech,  neboť    účelem    stanovení  minimální  hranice  2  %<br>odevzdaných  platných  hlasů jako podmínky pro výplatu příspěvku<br>na  úhradu  volebních    nákladů  je  zejména  zajistit vážnost,<br>poctivost a racionalitu   úmyslů politických subjektů. Důsledkem<br>této  právní  úpravy není přímé ovlivňování a omezování rovnosti<br>příležitostí  politických  stran  a  hnutí  nebo koalic, protože<br>státní příspěvek  a jeho výše vycházejí  až z výsledků voleb, na<br>  rozdíl   od kaucí, které mohou být někdy obtížně překonatelnou<br>překážkou  při   samotném vstupu na politickou scénu a jsou s to<br>umrtvovat  svobodnou politickou soutěž ve státě a omezovat počet<br>a rozmanitost jejích účastníků. Stanovení minimálního limitu pro<br>výplatu státního příspěvku na úhradu volebních  nákladů (původně<br>tři,  později    dvě procenta) a vyčíslení hodnoty hlasu jednoho<br>voliče  v penězích    k  tomuto účelu (zpočátku 90, poté 30 Kč),<br>které  považuji za účelné a ještě rozumné a přiměřené, sice může<br>vést  k určité  diferenciaci  a eliminaci, domnívám se však, že<br>nevyvolávají nepřípustnou  diskriminaci.<br><br>Z uvedených  důvodů,  i  když    za  poněkud jiné situace,  jsem<br>hlasoval  proti  rozhodnutí,  kterým  dostatečná  většina  pléna<br>Ústavního  soudu  na  návrh  politické  strany Demokratická unie<br>nálezem    z  13.10.1999  <a href="https://nalus.usoud.cz/Search/GetRegSignDecisions.aspx?sz=Pl-30-98" target="_blank">sp. zn.  Pl.ÚS 30/98</a> vyhlášeným pod č.<br>243/1999   Sb.    a  zveřejněným  rovněž  ve  svazku  16  Sbírky<br>rozhodnutí  Ústavního soudu na str. 27 a násl. zrušila tuto část<br>§ 85 druhé věty  volebního zákona  v původním znění: " ,která ve<br>volbách  získala nejméně tři procenta z celkového počtu platných<br>hlasů,".<br><br>Mám za to, že zákonodárce se ani v původním ani v  novelizovaném<br>volebním  zákoně  v tomto  směru nedopustil vybočení z ústavních<br>mezí,    jež    by    vyžadovalo    zásah    Ústavního   soudu.<br><br>Po mém soudu měl být návrh skupiny senátorů na zrušení § 85 věty<br>třetí volebního zákona zamítnut.<br><br>V Brně dne 24. ledna 2001
Odlišné stanovisko k nálezu pléna  Ústavního soudu ČR<br>          ze dne 22. března 1994, <a href="https://nalus.usoud.cz/Search/GetRegSignDecisions.aspx?sz=Pl-37-93" target="_blank">sp. zn. Pl. ÚS 37/93</a><br><br>     Institut  práva  osobního  užívání   bytu,  jak  byl  upraven<br>občanským  zákoníkem  č.  40/1964  Sb.,  se  vyznačoval mimořádným<br>stupněm ingerence státu, resp. orgánů družstva, do právního vztahu<br>užívání bytu a již z  tohoto důvodu v občanském právu představoval<br>"cizí"  prvek.  K  takovým  ingerencím  ze  strany státu docházelo<br>i v minulosti, jak se např.  stalo opatřením Stálého výboru ze dne<br>16.   listopadu  1938   o  mimořádných   opatřeních  bytové  péče,<br>uveřejněným pod č. 288/1938 Sb.,  zde však nelze si neuvědomit, že<br>tato opatření  měla spíše mimořádný  a dočasný charakter.  Zmíněný<br>institut   práva  osobního   užívání  byl   však  koncipován  jako<br>principielní  instrument  v  oblasti  nájmů  bytů  a  představoval<br>přirozené  završení  procesu  započatého  již  vydáním  zákona  č.<br>138/1948  Sb.  o  hospodaření   s  byty.  Stejné  přirozeně  platí<br>i o institutu  přenechání bytu v  rodinném domku podle  ustanovení<br>§ 390 a  násl. obč. zák.  č. 40/1994 Sb.,  jakož i o  užívání bytů<br>v domech v  soukromém vlastnictví podle  ustanovení § 493  odst. 1<br>citovaného  zákona,  kde,  se  zanedbatelnými  výjimkami,  platila<br>ustanovení vztahující se k  právnímu vztahu osobního užívání bytů.<br>Zejména  v této  oblasti, kde  vlastníky domů  byly fyzické osoby,<br>pozbývala jakoukoliv  oporu prezumpce možnosti  vlastníka nakládat<br>volně se svou věcí a používat ji pro své účely, ačkoliv právě tato<br>prezumpce  má  svůj  neoddiskutovatelný  sociologický a historický<br>podtext. Existence  institutu práva osobního  užívání bytu natolik<br>omezila uvedená práva vlastníka, že při novele občanského zákoníku<br>neměla  vůbec  přicházet  v  úvahu  transformace  tohoto institutu<br>v nájem,  který má  rovněž  zcela  jiné sociologické  a historické<br>kořeny.  Tak např.  podle ustanovení  § 1116  a obecného  zákoníku<br>občanského  se nájemní  smlouva nezrušovala  ani smrtí  některé ze<br>smluvních  stran, nicméně  nájmy bytů  mohly být  v případě  smrti<br>nájemce, bez ohledu na smluvené trvání, vypovězeny jak nájemcovými<br>dědici, tak pronájemcem.<br><br>     Ze všech  těchto důvodů nelze  proto souhlasit s  argumentací<br>nálezu,  pokud  v  těchto  souvislostech  klade  akcent  právě  na<br>zavazující  funkci práva  (článek  11  odst. 3  Listiny základních<br>práva a svobod). Jako každý právní institut, také vlastnické právo<br>má svou elasticitu,  která se čas od času  zužuje a rozšiřuje. Tak<br>jako na jedné straně nelze  jistě odhlédnout od zmíněné zavazující<br>funkce vlastnického práva, třeba na druhé straně položit eminentní<br>důraz na ustanovení článku 2  odst. 3 Listiny, podle kterého každý<br>může  činit, co  není zákonem  zakázáno, a  nikdo nesmí  být nucen<br>činit,  co zákon  neukládá. Institut  práva osobního  užívání bytu<br>především z tohoto pohledu ve všech svých aspektech odporuje právu<br>vlastnit  majetek,  vyjádřenému  v  článku  11  odst.  1  Listiny.<br>Došlo-li tedy  v ustanovení § 871  odst. 1 obč. zák.  k jeho pouhé<br>transformaci - bez toho, že by přechodná ustanovení zmíněné otázky<br>vyřešila  zásadně jiným  způsobem  -,  byla tím  současně převzata<br>i všechna  rezidua administrativních  vlomů také  do nyní platného<br>občanského zákoníku.<br><br>V Brně dne 1. dubna 1994
Odlišné stanovisko k nálezu pléna Ústavního soudu ČR<br>          ze dne 22. března 1994 (<a href="https://nalus.usoud.cz/Search/GetRegSignDecisions.aspx?sz=Pl-37-93" target="_blank">sp. zn. Pl. ÚS 37/93</a>)<br><br>     Podle ustanovení §  14 zák. č. 182/1993 Sb.  o Ústavním soudu<br>podávám odlišné  stanovisko k nálezu pléna  Ústavního soudu ze dne<br>22. 3. 1993  ve věci navrhovatelek o návrhu  na zrušení ustanovení<br>§ 871 odst. 1 občanského zákoníku ve znění zákona č. 509/1991 Sb.,<br>kterým se mění, doplňuje a upravuje občanský zákoník.<br><br>     Zaujímám  odlišné  stanovisko  zejména  k  odůvodnění nálezu,<br>podle kterého  ustanovení § 871  odst. 1 občanského  zákoníku není<br>v rozporu s  čl. 11 odst.  1 větou druhou  Listiny základních práv<br>a svobod.  Podle ní  vlastnické  právo  všech vlastníků  má stejný<br>zákonný  obsah a  ochranu. Navrhovatelky  uvádějí, že transformací<br>uživatelských  vztahů v  § 871  odst. 1  občanského zákoníku došlo<br>k porušení rovné ochrany vlastnického práva.<br><br>     I když jsem  si vědom toho, že diskuse  o eventuelním zrušení<br>§ 871  má převážně  teoretický význam,  přikláním se  v této části<br>k návrhu na zrušení mimo jiné i  z hlediska úvah o právu budoucím.<br>V předmětném  případě   byl  uzavřen  užívací   poměr  proti  vůli<br>vlastníků,  a  tudíž  je  takto  petrifikován  právní vztah, který<br>vlastně není nájmem v pravém slova smyslu. Pojmovým znakem každého<br>nájmu je kromě jiného to, že musí vzniknout v souladu se společnou<br>svobodnou vůlí  obou stran. Transformace  administrativně právního<br>institutu  osobního  užívání  bytu  na  občanskoprávní  nájem bytu<br>(obligatorně  natrvalo) by  snad mohla  být z  tohoto hlediska  na<br>místě pouze v těch případech,  kdy ke vzniku právního vztahu došlo<br>se souhlasem vlastníka. Tak tomu bylo především v bytech v bývalém<br>státním  a  družstevním  vlastnictví.  V  bytech  v  individuálním<br>vlastnictví (nebo  např. v těch  bytech, kde nájemní  vztah vznikl<br>proti vůli pronajimatele) by bylo vhodné a možné jiné legislativní<br>řešení, např.  transformací osobního užívání  v desetiletý dočasný<br>nájem a podobně. Jinou variantou by mohlo být např. omezení okruhu<br>osob, na které automaticky přechází užívací - nájemní právo. (Jsem<br>si vědom toho, že v  pravomoci Ústavního soudu není podávat návrhy<br>de  lege   ferenda  a  uvádím   tyto  příklady  z   mnoha  možných<br>legislativních  alternativ  pouze  z  vysvětlujících  důvodů, jako<br>protiargument  proti obhajování  přijaté transformační  konstrukce<br>v § 871, jakožto jediného možného řešení.)<br><br>     Nejstručnější  pokus o  vystižení jádra  principu, který  byl<br>porušen § 871  v těchto případech, by bylo  možno formulovat např.<br>následovně: "Trvalé užívání věci  cizí proti vůli jejího vlastníka<br>je nemravné a odporuje základnímu lidskému právu na vlastnictví."<br><br>     Obsah    vlastnictví   tvoří    svazek   tzv.   subjektivních<br>vlastnických práv. Kruciální místo mezi  nimi zaujímá právo s věcí<br>nakládat  (ius  disponendi),  neboli  oprávnění  vlastníka určovat<br>další  právní  osudy  věci,  např.  věc  prodat,  vypůjčit  a také<br>pronajmout.  Dispoziční   právo  vlastnické  je   možno  výjimečně<br>omezovat  zákonem,  nicméně  takováto  omezení  se  musí vztahovat<br>rovným   způsobem  na   všechny  vlastníky.   Kromě  toho  omezení<br>vlastnického   práva  musí   být  vždy   dočasné,  jinak   by  šlo<br>o vyvlastnění.<br><br>     Odůvodnění   nálezu,   obhajujícího   diskriminaci  některých<br>vlastníků  výjimečností  situace  naléhavé  bytové  nouze, v tomto<br>případě neobstojí.  Aniž bych chtěl  diskutovat o tom,  nakolik je<br>bytová  tíseň u  nás všeobecná  a reálná,  nebo o  tom, zda vleklý<br>nedostatek  bytů v  několika místech  není spíše  produktem příliš<br>dlouho  a  z  ideologických  důvodů  uměle  udržovaného, netržního<br>administrativně přídělového  systému distribuce bytů,  považuji za<br>nepřijatelné  zbavit určitou  skupinu vlastníků  natrvalo možnosti<br>disponovat svým  majetkem. Na tom nic  nemění skutečnost, že tento<br>stav u  nás trvá desítky  let, že se  ve vědomí mnoha  občanů vžil<br>a že   je  považován   za  normální.   Nespravedlnost  se  nestane<br>spravedlností ani  dlouhým trváním. Takzvané  příkazové nájmy jsou<br>akceptovatelné  v právních  řádech  pouze  jako dočasné  a nouzové<br>řešení. Nemohou být proto později přeměňovány na trvalé, "dědičné"<br>a vypjatým způsobem  chráněné nájmy, pouhou  transformací právního<br>institutu.  Nedostatek   souhlasu  vlastníka  při   vzniku  tohoto<br>právního  vztahu  přetrvává  a  nemůže  být  zhojen  přejmenováním<br>institutu  osobního  užívání  bytu  na  institut  nájmu  v  novele<br>občanského zákona.<br><br>     Podle mého  názoru neobstojí ani argumentace,  která staví do<br>protikladu  ochranu  nájemníků  proti  principu ochrany vlastníků.<br>Obhajování ochrany  nájemníků odkazy na  její existenci v  právním<br>řádu  první republiky,  respektive jiných  států, je nedorozumění.<br>Pojem ochrany nájemníků je totiž proporcionální, otevřený a můžeme<br>tudíž  mluvit  pouze  o  větší  či  menší  ochraně,  nikoli o její<br>existenci  či absenci.  Samozřejmě, že  většina moderních právních<br>řádů  má ustanovení  o  ochraně  nájemníků. Jinými  slovy, ochrana<br>nájemníků   je   syntetický   pojem,   který   sestává  z  množiny<br>subjektivních práv a povinností.  Podle pravidel srovnávací právní<br>vědy jsou  takovéto syntetické pojmy  samy o sobě  inkomparabilní.<br>Vždy  je zapotřebí  postupně porovnávat  všechna jednotlivá  práva<br>a povinnosti  (komponenty)  přiřazováním  jejich  úplných  souborů<br>a v souvislostech celých právních řádů.<br><br>     Zaujímám také odlišné stanovisko  k argumentaci, podle které:<br>"...vzhledem  k   nastalé  historické  situaci   je  naopak  třeba<br>zdůraznit znění  a smysl odst.  3) článku 11  Listiny, podle něhož<br>vlastnictví zavazuje a nesmí ho  být zneužito na újmu práv druhých<br>anebo  v  rozporu  se   zákonem  chráněným  obecnými  zájmy.  Toto<br>ustanovení  Listiny tvoří  jedno z  podstatných vodítek posuzování<br>ústavnosti  napadeného ustanovení  §  871  odst. 1)  obč. zákoníku<br>a plně koresponduje úvahám, které již  Ústavní soud na jiném místě<br>vyslovil".<br><br>     V   kruciálním   konfliktu   principu   ochrany   vlastnictví<br>a principu ochrany nájmu je třeba  zvážit, který z těchto principů<br>má v daném případě  převládnout. Citované ustanovení listiny podle<br>mého   názoru  neodůvodňuje   omezení  vlastnického   práva  části<br>vlastníků  domů ve  prospěch uživatelů  jejich bytů,  neboť se zde<br>nejedná  ani  o  jeho  zneužití,  ani  není  v  rozporu se zákonem<br>chráněnými  obecnými zájmy.  V daném  případě jde  pouze o ochranu<br>zájmů určité skupiny osob, byť by bylo implikováno prostřednictvím<br>kategorie ochrany  nabytých práv, že jde  o zájem obecný. Takovýto<br>podle mého  názoru extenzivní výklad by  vyřazoval princip ochrany<br>vlastnictví ve všech kolizích s kterýmkoliv dalším principem.<br><br>     Nemohu proto  souhlasit s odůvodněním nálezu  (str. 10 dole),<br>podle kterého:  "Účelem tohoto ustanovení  (rozumí se §  871 odst.<br>1 obč. zák.) je zajistit  ochranu všech dosavadních uživatelů bytů<br>(účastníků  dohod  o  odevzdání  a  převzetí  bytu) a vytvořit pro<br>dosavadní  užívací vztahy  stav dostatečné  právní jistoty.  To je<br>v plném souladu  s čl.1 Ústavy České  republiky, podle něhož Česká<br>republika je svrchovaným, jednotným a demokratickým právním státem<br>založeným  na  úctě  k  právům  a  svobodám  člověka a občana. Již<br>z tohoto  hlediska  nelze  napadená  ustanovení  kvalifikovat jako<br>předpis protiústavní." Za pomoci takovéto všeobecné argumentace by<br>bylo možné odůvodnit i zachovávání nespravedlností z minulosti.<br><br><br><br>     Ve střetu principu ochrany jistoty práv nájemníků nabytých na<br>úkor vlastníků dávám přednost  principu ochrany vlastnictví. Právo<br>na  jasně definované  a chráněné  soukromé vlastnictví  patří mezi<br>nejzákladnější  lidská  práva.  Je   nutnou,  i  když  ne  jedinou<br>podmínkou existence tržního hospodářství, které je obdobně nutnou,<br>i když ne jedinou podmínkou existence svobodné společnosti.<br><br>V Brně 25. března 1994
ODLIŠNÉ STANOVISKO<br>   k  výrokové  části i  k odůvodnění  nálezu Ústavního  soudu<br>                          Pl. ÚS 17/97<br><br>                               I.<br>     Ústava  České  republiky  zřetelně  rozlišuje  mezi vydáváním<br>vyhlášek  obcemi  v  jejich   samostatné  působnosti  a  v  jejich<br>přenesené působnosti. Zatímco v čl. 104 odst. 3 je zastupitelstvům<br>přiznáno právo  vydávat "v mezích  své působnosti" obecně  závazné<br>vyhlášky (samostatná působnost),  mohou ministerstva, jiné správní<br>úřady a orgány územní samosprávy v souladu s čl. 79 odst. 3 Ústavy<br>"na základě  a v mezích  zákona" vydávat právní  předpisy, jsou-li<br>k tomu  zákonem zmocněny"  (přenesená působnost).  To znamená,  že<br>mezi  oběma druhy  těchto předpisů  existuje -  z hlediska  jejich<br>vztahu  k zákonům  - zásadní  rozdíl, který  by se  měl projevovat<br>i v   praxi.  Tento   rozdíl  spočívá   v  rozlišování   původních<br>a odvozených normativních  právních aktů. Z toho  vyplývá, že obce<br>v samostatné  působnosti  k  vydávání  obecně  závazných  vyhlášek<br>zákonné zmocnění  zásadně nepotřebují, neboť je  vydávají v mezích<br>své  působnosti. Tyto  vyhlášky obcí  musí však  být "v souladu se<br>zákony  a  obecně  závaznými  předpisy  vydanými ústředními orgány<br>státní správy k jejich provedení" (§ 16 odst. 2 zákona o obcích).<br><br>     Ústavní soud měl  tedy poté, co dospěl k  závěru, že napadené<br>ustanovení   citované   vyhlášky   patří   do  oblasti  samostatné<br>působnosti obce,  posoudit, zda není v  rozporu s čl. 104  odst. 3<br>Ústavy,  podle  něhož  je  zastupitelstvům  přiznáno  právo obecně<br>závazné  vyhlášky vydávat  "v mezích  své působnosti".  Pod pojmem<br>"v  mezích své  působnosti" je  nutno v  kontextu s  čl. 4 odst. 1<br>Listiny,  podle něhož  mohou  být  povinnosti ukládány  toliko "na<br>základě zákona",  rozumět zákonem vymezenou působnost  obcí. Z čl.<br>4 odst. 1  Listiny dále vyplývá, že  povinnosti mohou být ukládány<br>pouze  "v  mezích  zákona".  Toto  ustanovení  je  dále  rozvedeno<br>v ustanovení § 16  odst. 2 zákona o obcích,  podle něhož mohou být<br>obecně závazné vyhlášky vydávány, pokud  jsou "v souladu se zákony<br>a obecně  závaznými právními  předpisy vydanými  ústředními orgány<br>k jejich provedení".  To znamená, že Ústavní  soud měl zvážit, zda<br>napadené ustanovení citované vyhlášky  bylo vydáno v rámci zákonem<br>stanovené  působnosti obce  (tj. "na  základě zákona")  a zda  jím<br>nebyl porušen  zákon nebo obecně  závazný předpis, který  ústřední<br>orgány k jeho provedení vydaly (tj. "v mezích zákona").<br><br>     K  první  otázce,  tj.   k  působnosti  obce  vydat  napadené<br>ustanovení předmětné  vyhlášky, zastávají podepsaní  soudci názor,<br>že  ustanovení §  17 ve  spojení s  § 14  odst. 1  písm. o) zákona<br>o obcích  umožňuje  obcím  v  jejich  samostatné  působnosti vydat<br>obecně  závaznou  vyhlášku  "k  zabezpečení  místních  záležitostí<br>veřejného pořádku",  přičemž obec může  stanovit, "které činnosti,<br>jež by mohly  narušit veřejný pořádek v obci,  lze vykonávat pouze<br>na  místech a  v čase   vyhláškou určených.  nebo stanovit,  že na<br>některých veřejně přístupných místech  v obci jsou takové činnosti<br>zakázány."  Z  uvedeného  tedy  vyplývá,  že  napadené  ustanovení<br>citované vyhlášky bylo vydáno v souladu  s čl. 104 odst. 3 Ústavy,<br>tj. v mezích působnosti obce.<br><br>     Na  tom  nic  nemění  ani  skutečnost,  že  k vydání napadené<br>vyhlášky  obec již  nemá  zmocnění,  které vyplývalo  ze zrušeného<br>zákona o vnitřním  obchodě. Ústavní soud by totiž  měl vycházet ze<br>stanoviska,  že  v  souzené  věci  nebylo  k  vydání vyhlášky obce<br>výslovné zákonné  zmocnění nutné, takže  měl toliko posoudit,  zda<br>napadené  ustanovení vyhlášky  není v  rozporu se  zákony a obecně<br>závaznými  právními předpisy  vydanými ústředními  orgány k jejich<br>provedení. Na tuto otázku měl - podle našeho názoru - Ústavní soud<br>odpovědět záporně.<br><br>     Uvedené  názory se  do značné  míry liší  od stávající  praxe<br>Ústavního soudu.<br><br>     Podle dosavadní judikatury Ústavního soudu je výčet, obsažený<br>v citovaném § 14  odst. 1 zákona o obcích,  "nutno z hlediska jeho<br>interpretace  ve   smyslu  zákonného  zmocnění   k  vydání  obecně<br>závazných  vyhlášek  obcí  považovat   za  výčet  taxativní.  Jeho<br>demonstrativní  dikci,  jakož  i  všeobecnost vymezení samosprávné<br>působnosti obce  obsaženou v §  14 odst. 2  zákona o obcích  nutno<br>vztáhnout toliko na tu samosprávnou  působnost obce, ve které obec<br>nevystupuje   jako   subjekt,   určující   pro  občana  povinnosti<br>jednostrannými příkazy a zákazy" (nález<a href="https://nalus.usoud.cz/Search/GetRegSignDecisions.aspx?sz=Pl-5-93" target="_blank"> Pl. ÚS 5/93</a>, Ústavní soud<br>České  republiky: Sbírka  nálezů a  usnesení -  sv. 1., C.H. Beck,<br>Praha,  1994,  str.  35).  Ostatně  Ústavní  soud  již  několikrát<br>judikoval,  že podle  čl. 4  odst. 1  Listiny mohou být povinnosti<br>ukládány toliko na  základě zákona a v jeho mezích  a že podle čl.<br>2 odst. 4  Ústavy a podle  čl. 2 odst.  3 Listiny nesmí  být nikdo<br>nucen  činit,  co  zákon   neukládá.  Podle  stávající  judikatury<br>z těchto  ustanovení  pro  oblast   působnosti  obce  vyplývá,  že<br>v případech, kdy  obec vystupuje jako subjekt  určující pro občana<br>povinnosti jednostrannými  zákazy a příkazy,  tj. jestliže zejména<br>vydává  obecně  závazné  vyhlášky,  jejichž  obsahem  jsou  právní<br>povinnosti, může  tak činit jenom  v případě výslovného  zákonného<br>zmocnění  (srov. např.  citovaný nález<a href="https://nalus.usoud.cz/Search/GetRegSignDecisions.aspx?sz=Pl-5-93" target="_blank">   Pl. ÚS  5/93</a> nebo  Pl. ÚS<br>26/93,  tamtéž, str.  35 a  87). K  obdobným závěrům došel Ústavní<br>soud i ve věci vedené pod <a href="https://nalus.usoud.cz/Search/GetRegSignDecisions.aspx?sz=Pl-31-95" target="_blank">sp. zn. Pl. ÚS 31/95</a> (Ústavní soud České<br>republiky: Sbírka  nálezů a usnesení  - sv. 5.,  C.H. Beck, Praha,<br>1996, str.  203 a násl.),  na niž se  Ústavní soud v  tomto nálezu<br>výslovně odvolává.<br><br>     Stručně   shrnuto,  dosavadní   judikatura  Ústavního   soudu<br>v oblasti návrhů na zrušení obecně závazných vyhlášek dovozuje, že<br>(1.)  všeobecnost  vymezení  samosprávné  působnosti  obce  v § 14<br>zákona o  obcích je nutno  chápat jako taxativní  výčet všude tam,<br>kde obec  vystupuje jako subjekt, určující  pro občana povinnosti,<br>a že (2.) -  vzhledem k ustanovení čl. 4  odst. 1 a čl. 2  odst. 3<br>Listiny,  podle  nichž  povinnosti  mohou  být  ukládány toliko na<br>základě zákona a  v jeho mezích a nikdo nesmí  být nucen činit, co<br>zákon neukládá  - pokud obec vystupuje  jako subjekt, určující pro<br>občana  povinnosti,  může  tak  činit  pouze  v případě výslovného<br>zákonného zmocnění.<br>     Tímto   postupem  však   dochází  ke   stírání  rozdílů  mezi<br>samostatnou  a přenesenou  působností obce,  neboť podle dosavadní<br>praxe Ústavního soudu je nutné  zákonné zmocnění k vydání obecních<br>vyhlášek nejen  v případech, kdy se  jedná o působnost přenesenou,<br>nýbrž  i v  případech působnosti  samostatné, pokud  v jejím rámci<br>obec  stanoví  povinnosti  pro  občany.  Ústavní  soud tedy ve své<br>stávající rozhodovací činnosti dospěl k závěru, že i vyhlášky obcí<br>v samostatné  působnosti  (výše  uvedeného  typu) vyžadují zákonné<br>zmocnění a že  nestačí, že jsou vydány pouze  v "mezích působnosti<br>zastupitelstev". Tento závěr je však - se zřetelem na citovaný čl.<br>104 odst. 3 Ústavy - více než diskutabilní.<br><br>      Pro  názor,  odchylný  od  stávající  praxe Ústavního soudu,<br>svědčí  i  samotná  podstata  vyhlášek  obcí  v  jejich samostatné<br>působnosti. Jejich vydávání je  jedním z projevů územní samosprávy<br>(viz  název  hlavy  sedmé   Ústavy)  a  zastupitelstva,  která  je<br>vydávají,   jsou  ke   své  činnosti   přímo  legitimována  občany<br>prostřednictvím  voleb. Jedná  se o  zastupitelské orgány,  stejně<br>jako je Parlament, pouze na  nižší úrovni. Obecně závazné vyhlášky<br>zastupitelstev mají  proto zcela jinou  podstatu a legitimitu  než<br>např. vyhlášky  ministerstev nebo nařízení  vlády. Stávající praxe<br>Ústavního  soudu  však   uvedené  skutečnosti  opomíjí,  převážnou<br>většinu   obecních   vyhlášek   ruší   a   tím   činnost  obecních<br>zastupitelstev v této oblasti do značné míry neutralizuje.<br><br>     Naznačený postup není podle  názoru Ústavního soudu v rozporu<br>ani s  uvedenými čl. 2  odst. 3 a  s čl. 4  odst. 1 Listiny. Podle<br>citovaných ustanovení "každý může činit, co není zákonem zakázáno,<br>a nikdo  nesmí být  nucen činit,  co zákon  neukládá" (čl. 2 odst.<br>3),  přičemž  "povinnosti  mohou  být  ukládány  toliko na základě<br>zákona  a  v  jeho  mezích  a  jen  při  zachování základních práv<br>a svobod"  (čl. 4  odst. 1).  Pokud totiž  zákon o obcích (zejména<br>ustanovení  § 14)  vymezuje samostatnou  působnost obce  a v jejím<br>rámci obec vydává obecně závazné vyhlášky, jimiž jsou respektována<br>základní práva a svobody, nepochybně tím  je čl. 4 odst. 1 Listiny<br>naplněn. Toto ustanovení nevyžaduje výslovné zákonné zmocnění, ale<br>hovoří  pouze o  ukládání povinností  "na základě  zákona a v jeho<br>mezích". Jinak  řečeno, pojem "na základě  zákona" nelze ztotožnit<br>(a tedy  zúžit) s pojmem  "zákonného zmocnění", neboť  např. právě<br>v případě vyhlášek obcí v samostatné  působnosti je možno za pojem<br>"na základě zákona" označit uvedený § 14 zákona o obcích bez toho,<br>že  by bylo  třeba  výslovného  zákonného zmocnění.  Problém nelze<br>spatřovat ani v čl. 2 odst. 3 Listiny, neboť mezi oběma citovanými<br>ustanoveními existuje  úzká vazba a souvislost.  Zatímco totiž čl.<br>2 odst. 3  hovoří o jednom  ze základních principů  demokratického<br>právního státu, čl. 4 odst.  1 tento článek konkretizuje, jestliže<br>stanoví, jakým  způsobem je svoboda člověka  omezena, tj. že pojem<br>"zákonem" fakticky znamená "na základě zákona a v jeho mezích".<br><br>     K námitce, že napadené  ustanovení citované vyhlášky porušuje<br>čl. 26 odst. 2 Listiny,  podle něhož "zákon může stanovit podmínky<br>a omezení pro výkon určitých povolání nebo činností" lze uvést, že<br>tato  námitka by  byla namístě,  pokud by  napadenou vyhláškou byl<br>výkon  určitých povolání  nebo činností  skutečně omezen.  V daném<br>případě  však cílem  a smyslem  vyhlášky nebylo  takto formulované<br>omezení,  nýbrž úprava  místních záležitostí  veřejného pořádku ve<br>smyslu ustanovení  § 14 odst. 1  písm. o) a §  17 zákona o obcích.<br>Jinak   řečeno:  danou   vyhláškou  obec   pouze  upravila  místní<br>záležitosti   veřejného   pořádku   pro   případy,   kdy   některé<br>podnikatelské  aktivity tento  pořádek narušovaly.  K porušení čl.<br>26 odst. 2 Listiny tedy nedošlo.<br><br>     V této souvislosti nelze  přehlédnout skutečnost, že žádné ze<br>základních   lidských   práv   nebo   svobod  nepředstavuje  zcela<br>samostatnou  a  izolovanou  hodnotu,  nýbrž  že  se  vždy  nachází<br>v určitém  vztahu  k  jiným  základním  právům  nebo svobodám. Ani<br>v souzené  věci  proto  nelze  právo  podnikat  a provozovat jinou<br>hospodářskou činnost ve smyslu čl. 26 Listiny chápat jako základní<br>právo,  zcela  oddělené  od  práv  jiných,  ale je nutno přihlížet<br>i k jiným  právům, např. k právu  na soukromí podle čl.  7 odst. 1<br>Listiny. Možnou  námitku, že napadené  ustanovení vyhlášky směřuje<br>k zajištění  veřejného pořádku,  zatím co  čl. 7  odst. 1  Listiny<br>(popř.  i čl.  10 odst.  2 Listiny)  chrání toliko život soukromý,<br>považují   podepsaní  soudci   za  příliš   formalistickou,  neboť<br>v podstatě vychází z gramatické interpretace obou textů.<br><br><br><br>     Nález Ústavního soudu v této věci konečně poukazuje na to, že<br>řešení veřejného  pořádku (zejména nočního  klidu), lze postihovat<br>podle  přestupkového  zákona,   popř.  i  zrušením  živnostenského<br>oprávnění.  Tyto  možnosti  -  jenž  patrně  nejsou v praxi příliš<br>dostačující  -  však  podle  názoru  podepsaných soudců nevylučují<br>právo obce  vydat v samostatné působnosti  vyhlášku, která spornou<br>problematiku  upravila.  Proto  měl  být  podle názoru podepsaných<br>soudců návrh přednosty Okresního úřadu v Ch. na zrušení ustanovení<br>čl. 10 odst.  2 písm. d) obecně závazné vyhlášky  města S. č. 1/97<br>ze  dne 19.  3. 1997,  o veřejném  pořádku a  čistotě města, zcela<br>zamítnut.<br><br>V Brně dne 8. října 1997<br><br>                               II.<br>     JUDr.  V.G.  dále  vyjadřuje  své  odchylné stanovisko rovněž<br>k proceduře přijetí  nálezu. V souzené věci  totiž hlasování pléna<br>Ústavního  soudu  skončilo  tak,  že  se  pro  zamítnutí návrhu na<br>zrušení  citovaných  ustanovení  vyhlášky  vyslovilo  šest  soudců<br>a stejný počet  šesti soudců se  vyslovil pro její  zrušení. Tento<br>výsledek  hlasování Ústavní  soud vyložil  tím způsobem,  že nutno<br>"větu  druhou ustanovení  § 13  zákona o  Ústavním soudu ve vztahu<br>k ustanovení  věty   první  ...  interpretovat   ve  smyslu  normy<br>speciální".  "Obsahem přijatého  rozhodnutí je  pak stanovisko  té<br>části  pléna,  jež  setrvává  na  dosavadním  právním názoru, a to<br>i v tom  případě, když takovéto rozhodnutí  vede ke zrušení obecně<br>závazné vyhlášky obce nebo podzákonného právního předpisu."<br><br>     Lze souhlasit s názorem, že věta druhá § 13 zákona o Ústavním<br>soudu  představuje -  ve vztahu  k větě  první -  v jistém aspektu<br>ustanovení  speciální. Vztah  mezi oběma  větami však  přesto není<br>možno chápat  jako vztah konkurující,  kdy uplatnění jedné  z obou<br>vět  vylučuje  uplatnění  věty  druhé.  Právě  naopak, věta první,<br>upravující  princip,  podle  něhož  "rozhodnutí  pléna je přijato,<br>jestliže   se  pro   ně  vyslovila   většina  přítomných  soudců",<br>představuje  obecné   východisko,  které  je   větou  druhou  (tj.<br>požadavkem  kvalifikované   většiny  devíti  soudců   v  taxativně<br>uvedených  případech) pouze  modifikováno, nikoliv  vylučováno. To<br>znamená,  že ustanovení  § 13   zákona o  Ústavním soudu  je nutno<br>interpretovat  tak, že  ke  každému  rozhodnutí pléna  je potřebná<br>většina přítomných soudců; v taxativně uvedených případech je však<br>nutno většiny kvalifikované. Zvolený  postup pléna Ústavního soudu<br>je proto problematický a diskusní.<br><br>     Pokud v této věci Ústavní soud upřednostnil "dosavadní právní<br>názor" a  "princip kontinuity a  stability vlastního rozhodování",<br>lze   namítnout,  že   kontinuitu  své   judikatury  Ústavní  soud<br>respektoval pouze z věcného, nikoliv však už z procesního pohledu.<br>Již dříve  totiž vyslovil názor, že  "z ustanovení § 13  zákona č.<br>182/1993 Sb.  o Ústavním soudu,  plyne, že vyhovění  návrhu na ...<br>zrušení  zákonů nebo  jejich jednotlivých  ustanovení v  prvé řadě<br>předpokládá, že  se pro něj  vysloví alespoň 9  přítomných soudců.<br>Tato   podmínka  splněna   nebyla,  neboť   kvalifikovaná  většina<br>přítomných soudců  se ani pro  návrh ... ani  pro zamítnutí tohoto<br>návrhu nevyslovila. Proto Ústavní soud i návrh skupiny poslanců na<br>zrušení uvedeného ustanovení zamítl, aniž se po materiální stránce<br>zabýval otázkou, zda ustanovení §  27 odst. 8 citovaného zákona je<br>či  není v  souladu s  ústavním zákonem  nebo mezinárodní smlouvou<br>podle  čl. 10  Ústavy" (<a href="https://nalus.usoud.cz/Search/GetRegSignDecisions.aspx?sz=Pl-36-93" target="_blank">Pl.  ÚS 36/93</a>  4. Ústavní  soud ČR: Sbírka<br>nálezů  a  usnesení,  sv.  1.,  C.H.  Beck  Praha,  1994, str. 183<br>a 184).  Citovaný  nález  se  sice  týkal  poněkud odlišné situace<br>v tom, že  se jednalo o  zákon a nyní  se jedná o  obecně závaznou<br>vyhlášku obce.  Tato odlišnost je  v odůvodnění současného  nálezu<br>navíc  zdůrazněna  tím,  že   postup  Ústavního  soudu  akceptoval<br>"princip  suverenity lidu,  jenž je  spjat s  presumpcí ústavnosti<br>zákonů".   Podepsaný  soudce   však  zastává   názor,  že  princip<br>suverenity  lidu  se  neprojevuje   pouze  v  činnosti  ústředních<br>zastupitelských  orgánů   typu  parlamentu,  nýbrž   i  v  poslání<br>a činnosti  místních  zastupitelských  orgánů,  které  představují<br>orgány  územní samosprávy  a mají  právo -  v rámci své samostatné<br>působnosti  -  vydávat  obecně  závazné  vyhlášky.  Je  zřejmé, že<br>i u  těchto vyhlášek  platí princip  presumpce jejich  ústavnosti,<br>protože  při opačném  názoru by  mohlo být  vážně narušeno  právní<br>vědomí a  právní jistota ve  společnosti. Pokud tedy  Ústavní soud<br>preferuje "princip kontinuity  a stability vlastního rozhodování",<br>měl přihlédnout i  ke své dosavadní procedurální praxi  a poté, co<br>se v plénu prostá většina soudců pro zrušení citovaných ustanovení<br>předmětné vyhlášky nenašla,  měl návrh na jejich zrušení  i z výše<br>uvedených důvodů zamítnout.<br><br>V Brně dne 8. října 1997
